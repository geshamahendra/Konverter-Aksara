          ||1 mahābhārate ādiparwam ||

 

              anukramaṇīparwa
                  1


nārāyaṇaṃ namaskṛtya naraṃ caiwa narottamam |
dewīṃ saraswatīṃ caiwa tato jayamudīrayet ||0||

lomaharṣaṇaputra ugraśrawāḥ sūtaḥ paurāṇiko naimiṣāraṇye śaunakasya kulapaterdwādaśawārṣike satre | 001 |

samāsīnānabhyagacchadbrahmarṣīnsaṃśitawratān |
winayāwanato bhūtwā kadācitsūtanandanaḥ ||2||

tamāśramamanuprāptaṃ naimiṣāraṇyawāsinaḥ |
citrāḥ śrotuṃ kathāstatra pariwawrustapaswinaḥ ||3||

abhiwādya munīṃstāṃstu sarwānewa kṛtāñjaliḥ |
apṛcchatsa tapowṛddhiṃ sadbhiścaiwābhinanditaḥ ||4||

atha teṣūpawiṣṭeṣu sarweṣwewa tapaswiṣu |
nirdiṣṭamāsanaṃ bheje winayāllomaharṣaṇiḥ ||5||

sukhāsīnaṃ tatastaṃ tu wiśrāntamupalakṣya ca |
athāpṛcchadṛṣistatra kaścitprastāwayankathāḥ ||6||

kuta āgamyate saute kwa cāyaṃ wihṛtastwayā |
kālaḥ kamalapatrākṣa śaṃsaitatpṛcchato mama ||7||

sūta uwāca||

janamejayasya rājarṣeḥ sarpasatre mahātmanaḥ |
samīpe pārthiwendrasya samyakpārikṣitasya ca ||8||

kṛṣṇadwaipāyanaproktāḥ supuṇyā wiwidhāḥ kathāḥ |
kathitāścāpi widhiwadyā waiśampāyanena wai ||9||

śrutwāhaṃ tā wicitrārthā mahābhāratasaṃśritāḥ |
bahūni samparikramya tīrthānyāyatanāni ca ||10||

samantapañcakaṃ nāma puṇyaṃ dwijaniṣewitam |
gatawānasmi taṃ deśaṃ yuddhaṃ yatrābhawatpurā ||11||

pāṇḍawānāṃ kurūṇāṃ ca sarweṣāṃ ca mahīkṣitām ||11||

didṛkṣurāgatastasmātsamīpaṃ bhawatāmiha |
āyuṣmantaḥ sarwa ewa brahmabhūtā hi me matāḥ ||12||

asminyajñe mahābhāgāḥ sūryapāwakawarcasaḥ |
kṛtābhiṣekāḥ śucayaḥ kṛtajapyā hutāgnayaḥ ||13||

bhawanta āsate swasthā brawīmi kimahaṃ dwijāḥ ||13||

purāṇasaṃśritāḥ puṇyāḥ kathā wā dharmasaṃśritāḥ |
itiwṛttaṃ narendrāṇāmṛṣīṇāṃ ca mahātmanām ||14||

ṛṣaya ūcuḥ||

dwaipāyanena yatproktaṃ purāṇaṃ paramarṣiṇā |
surairbrahmarṣibhiścaiwa śrutwā yadabhipūjitam ||15||

tasyākhyānawariṣṭhasya wicitrapadaparwaṇaḥ |
sūkṣmārthanyāyayuktasya wedārthairbhūṣitasya ca ||16||

bhāratasyetihāsasya puṇyāṃ granthārthasaṃyutām |
saṃskāropagatāṃ brāhmīṃ nānāśāstropabṛṃhitām ||17||

janamejayasya yāṃ rājño waiśampāyana uktawān |
yathāwatsa ṛṣistuṣṭyā satre dwaipāyanājñayā ||18||

wedaiścaturbhiḥ samitāṃ wyāsasyādbhutakarmaṇaḥ |
saṃhitāṃ śrotumicchāmo dharmyāṃ pāpabhayāpahām ||19||

sūta uwāca||

ādyaṃ puruṣamīśānaṃ puruhūtaṃ puruṣṭutam |
ṛtamekākṣaraṃ brahma wyaktāwyaktaṃ sanātanam ||20||

asacca saccaiwa ca yadwiśwaṃ sadasataḥ param |
parāwarāṇāṃ sraṣṭāraṃ purāṇaṃ paramawyayam ||21||

maṅgalyaṃ maṅgalaṃ wiṣṇuṃ wareṇyamanaghaṃ śucim |
namaskṛtya hṛṣīkeśaṃ carācaraguruṃ harim ||22||

maharṣeḥ pūjitasyeha sarwaloke mahātmanaḥ |
prawakṣyāmi mataṃ kṛtsnaṃ wyāsasyāmitatejasaḥ ||23||

ācakhyuḥ kawayaḥ kecitsampratyācakṣate pare |
ākhyāsyanti tathaiwānye itihāsamimaṃ bhuwi ||24||

idaṃ tu triṣu lokeṣu mahajjñānaṃ pratiṣṭhitam |
wistaraiśca samāsaiśca dhāryate yaddwijātibhiḥ ||25||

alaṅkṛtaṃ śubhaiḥ śabdaiḥ samayairdiwyamānuṣaiḥ |
chandowṛttaiśca wiwidhairanwitaṃ widuṣāṃ priyam ||26||

niṣprabhe'sminnirāloke sarwatastamasāwṛte |
bṛhadaṇḍamabhūdekaṃ prajānāṃ bījamakṣayam ||27||

yugasyādau nimittaṃ tanmahaddiwyaṃ pracakṣate |
yasmiṃstacchrūyate satyaṃ jyotirbrahma sanātanam ||28||

adbhutaṃ cāpyacintyaṃ ca sarwatra samatāṃ gatam |
awyaktaṃ kāraṇaṃ sūkṣmaṃ yattatsadasadātmakam ||29||

yasmātpitāmaho jajñe prabhurekaḥ prajāpatiḥ |
brahmā suraguruḥ sthāṇurmanuḥ kaḥ parameṣṭhyatha ||30||

prācetasastathā dakṣo dakṣaputrāśca sapta ye |
tataḥ prajānāṃ patayaḥ prābhawannekawiṃśatiḥ ||31||

puruṣaścāprameyātmā yaṃ sarwamṛṣayo widuḥ |
wiśwedewāstathādityā wasawo'thāśwināwapi ||32||

yakṣāḥ sādhyāḥ piśācāśca guhyakāḥ pitarastathā |
tataḥ prasūtā widwāṃsaḥ śiṣṭā brahmarṣayo'malāḥ ||33||

rājarṣayaśca bahawaḥ sarwaiḥ samuditā guṇaiḥ |
āpo dyauḥ pṛthiwī wāyurantarikṣaṃ diśastathā ||34||

saṃwatsarartawo māsāḥ pakṣāhorātrayaḥ kramāt |
yaccānyadapi tatsarwaṃ sambhūtaṃ lokasākṣikam ||35||

yadidaṃ dṛśyate kiñcidbhūtaṃ sthāwarajaṅgamam |
punaḥ saṅkṣipyate sarwaṃ jagatprāpte yugakṣaye ||36||

yathartāwṛtuliṅgāni nānārūpāṇi paryaye |
dṛśyante tāni tānyewa tathā bhāwā yugādiṣu ||37||

ewametadanādyantaṃ bhūtasaṃhārakārakam |
anādinidhanaṃ loke cakraṃ sampariwartate ||38||

trayastriṃśatsahasrāṇi trayastriṃśacchatāni ca |
trayastriṃśacca dewānāṃ sṛṣṭiḥ saṅkṣepalakṣaṇā ||39||

diwasputro bṛhadbhānuścakṣurātmā wibhāwasuḥ |
sawitā ca ṛcīko'rko bhānurāśāwaho rawiḥ ||40||

putrā wiwaswataḥ sarwe mahyasteṣāṃ tathāwaraḥ |
dewabhrāṭtanayastasya tasmātsubhrāḍiti smṛtaḥ ||41||

subhrājastu trayaḥ putrāḥ prajāwanto bahuśrutāḥ |
daśajyotiḥ śatajyotiḥ sahasrajyotirātmawān ||42||

daśa putrasahasrāṇi daśajyotermahātmanaḥ |
tato daśaguṇāścānye śatajyoterihātmajāḥ ||43||

bhūyastato daśaguṇāḥ sahasrajyotiṣaḥ sutāḥ |
tebhyo'yaṃ kuruwaṃśaśca yadūnāṃ bharatasya ca ||44||

yayātīkṣwākuwaṃśaśca rājarṣīṇāṃ ca sarwaśaḥ |
sambhūtā bahawo waṃśā bhūtasargāḥ sawistarāḥ ||45||

bhūtasthānāni sarwāṇi rahasyaṃ triwidhaṃ ca yat |
wedayogaṃ sawijñānaṃ dharmo'rthaḥ kāma ewa ca ||46||

dharmakāmārthaśāstrāṇi śāstrāṇi wiwidhāni ca |
lokayātrāwidhānaṃ ca sambhūtaṃ dṛṣṭawānṛṣiḥ ||47||

itihāsāḥ sawaiyākhyā wiwidhāḥ śrutayo'pi ca |
iha sarwamanukrāntamuktaṃ granthasya lakṣaṇam ||48||

wistīryaitanmahajjñānamṛṣiḥ saṅkṣepamabrawīt |
iṣṭaṃ hi widuṣāṃ loke samāsawyāsadhāraṇam ||49||

manwādi bhārataṃ kecidāstīkādi tathāpare |
tathoparicarādyanye wiprāḥ samyagadhīyate ||50||

wiwidhaṃ saṃhitājñānaṃ dīpayanti manīṣiṇaḥ |
wyākhyātuṃ kuśalāḥ kecidgranthaṃ dhārayituṃ pare ||51||

tapasā brahmacaryeṇa wyasya wedaṃ sanātanam |
itihāsamimaṃ cakre puṇyaṃ satyawatīsutaḥ ||52||

parāśarātmajo widwānbrahmarṣiḥ saṃśitawrataḥ |
māturniyogāddharmātmā gāṅgeyasya ca dhīmataḥ ||53||

kṣetre wicitrawīryasya kṛṣṇadwaipāyanaḥ purā |
trīnagnīniwa kaurawyāñjanayāmāsa wīryawān ||54||

utpādya dhṛtarāṣṭraṃ ca pāṇḍuṃ widuramewa ca |
jagāma tapase dhīmānpunarewāśramaṃ prati ||55||

teṣu jāteṣu wṛddheṣu gateṣu paramāṃ gatim |
abrawīdbhārataṃ loke mānuṣe'sminmahānṛṣiḥ ||56||

janamejayena pṛṣṭaḥ sanbrāhmaṇaiśca sahasraśaḥ |
śaśāsa śiṣyamāsīnaṃ waiśampāyanamantike ||57||

sa sadasyaiḥ sahāsīnaḥ śrāwayāmāsa bhāratam |
karmāntareṣu yajñasya codyamānaḥ punaḥ punaḥ ||58||

wistaraṃ kuruwaṃśasya gāndhāryā dharmaśīlatām |
kṣattuḥ prajñāṃ dhṛtiṃ kuntyāḥ samyagdwaipāyano'brawīt ||59||

wāsudewasya māhātmyaṃ pāṇḍawānāṃ ca satyatām |
durwṛttaṃ dhārtarāṣṭrāṇāmuktawānbhagawānṛṣiḥ ||60||

caturwiṃśatisāhasrīṃ cakre bhāratasaṃhitām |
upākhyānairwinā tāwadbhārataṃ procyate budhaiḥ ||61||

tato'dhyardhaśataṃ bhūyaḥ saṅkṣepaṃ kṛtawānṛṣiḥ |
anukramaṇimadhyāyaṃ wṛttāntānāṃ saparwaṇām ||62||

idaṃ dwaipāyanaḥ pūrwaṃ putramadhyāpayacchukam |
tato'nyebhyo'nurūpebhyaḥ śiṣyebhyaḥ pradadau prabhuḥ ||63||

nārado'śrāwayaddewānasito dewalaḥ pitṛn |
gandharwayakṣarakṣāṃsi śrāwayāmāsa wai śukaḥ ||64||

duryodhano manyumayo mahādrumaḥ; skandhaḥ karṇaḥ śakunistasya śākhāḥ |
duḥśāsanaḥ puṣpaphale samṛddhe; mūlaṃ rājā dhṛtarāṣṭro'manīṣī ||65||

yudhiṣṭhiro dharmamayo mahādrumaḥ; skandho'rjuno bhīmaseno'sya śākhāḥ |
mādrīsutau puṣpaphale samṛddhe; mūlaṃ kṛṣṇo brahma ca brāhmaṇāśca ||66||

pāṇḍurjitwā bahūndeśānyudhā wikramaṇena ca |
araṇye mṛgayāśīlo nyawasatsajanastadā ||67||

mṛgawyawāyanidhane kṛcchrāṃ prāpa sa āpadam |
janmaprabhṛti pārthānāṃ tatrācārawidhikramaḥ ||68||

mātrorabhyupapattiśca dharmopaniṣadaṃ prati |
dharmasya wāyoḥ śakrasya dewayośca tathāświnoḥ ||69||

tāpasaiḥ saha saṃwṛddhā mātṛbhyāṃ parirakṣitāḥ |
medhyāraṇyeṣu puṇyeṣu mahatāmāśrameṣu ca ||70||

ṛṣibhiśca tadānītā dhārtarāṣṭrānprati swayam |
śiśawaścābhirūpāśca jaṭilā brahmacāriṇaḥ ||71||

putrāśca bhrātaraśceme śiṣyāśca suhṛdaśca waḥ |
pāṇḍawā eta ityuktwā munayo'ntarhitāstataḥ ||72||

tāṃstairniweditāndṛṣṭwā pāṇḍawānkaurawāstadā |
śiṣṭāśca warṇāḥ paurā ye te harṣāccukruśurbhṛśam ||73||

āhuḥ kecinna tasyaite tasyaita iti cāpare |
yadā ciramṛtaḥ pāṇḍuḥ kathaṃ tasyeti cāpare ||74||

swāgataṃ sarwathā diṣṭyā pāṇḍoḥ paśyāma santatim |
ucyatāṃ swāgatamiti wāco'śrūyanta sarwaśaḥ ||75||

tasminnuparate śabde diśaḥ sarwā winādayan |
antarhitānāṃ bhūtānāṃ niswanastumulo'bhawat ||76||

puṣpawṛṣṭiḥ śubhā gandhāḥ śaṅkhadundubhiniswanāḥ |
āsanpraweśe pārthānāṃ tadadbhutamiwābhawat ||77||

tatprītyā caiwa sarweṣāṃ paurāṇāṃ harṣasambhawaḥ |
śabda āsīnmahāṃstatra diwaspṛkkīrtiwardhanaḥ ||78||

te'pyadhītyākhilānwedāñśāstrāṇi wiwidhāni ca |
nyawasanpāṇḍawāstatra pūjitā akutobhayāḥ ||79||

yudhiṣṭhirasya śaucena prītāḥ prakṛtayo'bhawan |
dhṛtyā ca bhīmasenasya wikrameṇārjunasya ca ||80||

guruśuśrūṣayā kuntyā yamayorwinayena ca |
tutoṣa lokaḥ sakalasteṣāṃ śauryaguṇena ca ||81||

samawāye tato rājñāṃ kanyāṃ bhartṛswayaṃwarām |
prāptawānarjunaḥ kṛṣṇāṃ kṛtwā karma suduṣkaram ||82||

tataḥ prabhṛti loke'sminpūjyaḥ sarwadhanuṣmatām |
āditya iwa duṣprekṣyaḥ samareṣwapi cābhawat ||83||

sa sarwānpārthiwāñjitwā sarwāṃśca mahato gaṇān |
ājahārārjuno rājñe rājasūyaṃ mahākratum ||84||

annawāndakṣiṇāwāṃśca sarwaiḥ samudito guṇaiḥ |
yudhiṣṭhireṇa samprāpto rājasūyo mahākratuḥ ||85||

sunayādwāsudewasya bhīmārjunabalena ca |
ghātayitwā jarāsandhaṃ caidyaṃ ca balagarwitam ||86||

duryodhanamupāgacchannarhaṇāni tatastataḥ |
maṇikāñcanaratnāni gohastyaśwadhanāni ca ||87||

samṛddhāṃ tāṃ tathā dṛṣṭwā pāṇḍawānāṃ tadā śriyam |
īrṣyāsamutthaḥ sumahāṃstasya manyurajāyata ||88||

wimānapratimāṃ cāpi mayena sukṛtāṃ sabhām |
pāṇḍawānāmupahṛtāṃ sa dṛṣṭwā paryatapyata ||89||

yatrāwahasitaścāsītpraskandanniwa sambhramāt |
pratyakṣaṃ wāsudewasya bhīmenānabhijātawat ||90||

sa bhogānwiwidhānbhuñjanratnāni wiwidhāni ca |
kathito dhṛtarāṣṭrasya wiwarṇo hariṇaḥ kṛśaḥ ||91||

anwajānāttato dyūtaṃ dhṛtarāṣṭraḥ sutapriyaḥ |
tacchrutwā wāsudewasya kopaḥ samabhawanmahān ||92||

nātiprītamanāścāsīdwiwādāṃścānwamodata |
dyūtādīnanayānghorānprawṛddhāṃścāpyupaikṣata ||93||

nirasya widuraṃ droṇaṃ bhīṣmaṃ śāradwataṃ kṛpam |
wigrahe tumule tasminnahankṣatraṃ parasparam ||94||

jayatsu pāṇḍuputreṣu śrutwā sumahadapriyam |
duryodhanamataṃ jñātwā karṇasya śakunestathā ||95||

dhṛtarāṣṭraściraṃ dhyātwā sañjayaṃ wākyamabrawīt ||95||

śṛṇu sañjaya me sarwaṃ na me'sūyitumarhasi |
śrutawānasi medhāwī buddhimānprājñasaṃmataḥ ||96||

na wigrahe mama matirna ca prīye kurukṣaye |
na me wiśeṣaḥ putreṣu sweṣu pāṇḍusuteṣu ca ||97||

wṛddhaṃ māmabhyasūyanti putrā manyuparāyaṇāḥ |
ahaṃ twacakṣuḥ kārpaṇyātputraprītyā sahāmi tat ||98||

muhyantaṃ cānumuhyāmi duryodhanamacetanam ||98||

rājasūye śriyaṃ dṛṣṭwā pāṇḍawasya mahaujasaḥ |
taccāwahasanaṃ prāpya sabhārohaṇadarśane ||99||

amarṣitaḥ swayaṃ jetumaśaktaḥ pāṇḍawānraṇe |
nirutsāhaśca samprāptuṃ śriyamakṣatriyo yathā ||100||

gāndhārarājasahitaśchadmadyūtamamantrayat ||100||

tatra yadyadyathā jñātaṃ mayā sañjaya tacchṛṇu |
śrutwā hi mama wākyāni buddhyā yuktāni tattwataḥ ||101||

tato jñāsyasi māṃ saute prajñācakṣuṣamityuta ||101||

yadāśrauṣaṃ dhanurāyamya citraṃ; widdhaṃ lakṣyaṃ pātitaṃ wai pṛthiwyām |
kṛṣṇāṃ hṛtāṃ paśyatāṃ sarwarājñāṃ; tadā nāśaṃse wijayāya sañjaya ||102||

yadāśrauṣaṃ dwārakāyāṃ subhadrāṃ; prasahyoḍhāṃ mādhawīmarjunena |
indraprasthaṃ wṛṣṇiwīrau ca yātau; tadā nāśaṃse wijayāya sañjaya ||103||

yadāśrauṣaṃ dewarājaṃ prawṛṣṭaṃ; śarairdiwyairwāritaṃ cārjunena |
agniṃ tathā tarpitaṃ khāṇḍawe ca; tadā nāśaṃse wijayāya sañjaya ||104||

yadāśrauṣaṃ hṛtarājyaṃ yudhiṣṭhiraṃ; parājitaṃ saubalenākṣawatyām |
anwāgataṃ bhrātṛbhiraprameyai; stadā nāśaṃse wijayāya sañjaya ||105||

yadāśrauṣaṃ draupadīmaśrukaṇṭhīṃ; sabhāṃ nītāṃ duḥkhitāmekawastrām |
rajaswalāṃ nāthawatīmanāthawa; ttadā nāśaṃse wijayāya sañjaya ||106||

yadāśrauṣaṃ wiwidhāstāta ceṣṭā; dharmātmanāṃ prasthitānāṃ wanāya |
jyeṣṭhaprītyā kliśyatāṃ pāṇḍawānāṃ; tadā nāśaṃse wijayāya sañjaya ||107||

yadāśrauṣaṃ snātakānāṃ sahasrai; ranwāgataṃ dharmarājaṃ wanastham |
bhikṣābhujāṃ brāhmaṇānāṃ mahātmanāṃ; tadā nāśaṃse wijayāya sañjaya ||108||

yadāśrauṣamarjuno dewadewaṃ; kirātarūpaṃ tryambakaṃ toṣya yuddhe |
awāpa tatpāśupataṃ mahāstraṃ; tadā nāśaṃse wijayāya sañjaya ||109||

yadāśrauṣaṃ tridiwasthaṃ dhanañjayaṃ; śakrātsākṣāddiwyamastraṃ yathāwat |
adhīyānaṃ śaṃsitaṃ satyasandhaṃ; tadā nāśaṃse wijayāya sañjaya ||110||

yadāśrauṣaṃ waiśrawaṇena sārdhaṃ; samāgataṃ bhīmamanyāṃśca pārthān |
tasmindeśe mānuṣāṇāmagamye; tadā nāśaṃse wijayāya sañjaya ||111||

yadāśrauṣaṃ ghoṣayātrāgatānāṃ; bandhaṃ gandharwairmokṣaṇaṃ cārjunena |
sweṣāṃ sutānāṃ karṇabuddhau ratānāṃ; tadā nāśaṃse wijayāya sañjaya ||112||

yadāśrauṣaṃ yakṣarūpeṇa dharmaṃ; samāgataṃ dharmarājena sūta |
praśnānuktānwibruwantaṃ ca samya; ktadā nāśaṃse wijayāya sañjaya ||113||

yadāśrauṣaṃ māmakānāṃ wariṣṭhā; ndhanañjayenaikarathena bhagnān |
wirāṭarāṣṭre wasatā mahātmanā; tadā nāśaṃse wijayāya sañjaya ||114||

yadāśrauṣaṃ satkṛtāṃ matsyarājñā; sutāṃ dattāmuttarāmarjunāya |
tāṃ cārjunaḥ pratyagṛhṇātsutārthe; tadā nāśaṃse wijayāya sañjaya ||115||

yadāśrauṣaṃ nirjitasyādhanasya; prawrājitasya swajanātpracyutasya |
akṣauhiṇīḥ sapta yudhiṣṭhirasya; tadā nāśaṃse wijayāya sañjaya ||116||

yadāśrauṣaṃ naranārāyaṇau tau; kṛṣṇārjunau wadato nāradasya |
ahaṃ draṣṭā brahmaloke sadeti; tadā nāśaṃse wijayāya sañjaya ||117||

yadāśrauṣaṃ mādhawaṃ wāsudewaṃ; sarwātmanā pāṇḍawārthe niwiṣṭam |
yasyemāṃ gāṃ wikramamekamāhu; stadā nāśaṃse wijayāya sañjaya ||118||

yadāśrauṣaṃ karṇaduryodhanābhyāṃ; buddhiṃ kṛtāṃ nigrahe keśawasya |
taṃ cātmānaṃ bahudhā darśayānaṃ; tadā nāśaṃse wijayāya sañjaya ||119||

yadāśrauṣaṃ wāsudewe prayāte; rathasyaikāmagratastiṣṭhamānām |
ārtāṃ pṛthāṃ sāntwitāṃ keśawena; tadā nāśaṃse wijayāya sañjaya ||120||

yadāśrauṣaṃ mantriṇaṃ wāsudewaṃ; tathā bhīṣmaṃ śāntanawaṃ ca teṣām |
bhāradwājaṃ cāśiṣo'nubruwāṇaṃ; tadā nāśaṃse wijayāya sañjaya ||121||

yadāśrauṣaṃ karṇa uwāca bhīṣmaṃ; nāhaṃ yotsye yudhyamāne twayīti |
hitwā senāmapacakrāma caiwa; tadā nāśaṃse wijayāya sañjaya ||122||

yadāśrauṣaṃ wāsudewārjunau tau; tathā dhanurgāṇḍiwamaprameyam |
trīṇyugrawīryāṇi samāgatāni; tadā nāśaṃse wijayāya sañjaya ||123||

yadāśrauṣaṃ kaśmalenābhipanne; rathopasthe sīdamāne'rjune wai |
kṛṣṇaṃ lokāndarśayānaṃ śarīre; tadā nāśaṃse wijayāya sañjaya ||124||

yadāśrauṣaṃ bhīṣmamamitrakarśanaṃ; nighnantamājāwayutaṃ rathānām |
naiṣāṃ kaścidwadhyate dṛśyarūpa; stadā nāśaṃse wijayāya sañjaya ||125||

yadāśrauṣaṃ bhīṣmamatyantaśūraṃ; hataṃ pārthenāhaweṣwapradhṛṣyam |
śikhaṇḍinaṃ purataḥ sthāpayitwā; tadā nāśaṃse wijayāya sañjaya ||126||

yadāśrauṣaṃ śaratalpe śayānaṃ; wṛddhaṃ wīraṃ sāditaṃ citrapuṅkhaiḥ |
bhīṣmaṃ kṛtwā somakānalpaśeṣāṃ; stadā nāśaṃse wijayāya sañjaya ||127||

yadāśrauṣaṃ śāntanawe śayāne; pānīyārthe coditenārjunena |
bhūmiṃ bhittwā tarpitaṃ tatra bhīṣmaṃ; tadā nāśaṃse wijayāya sañjaya ||128||

yadāśrauṣaṃ śukrasūryau ca yuktau; kaunteyānāmanulomau jayāya |
nityaṃ cāsmāñśwāpadā wyābhaṣanta; stadā nāśaṃse wijayāya sañjaya ||129||

yadā droṇo wiwidhānastramārgā; nwidarśayansamare citrayodhī |
na pāṇḍawāñśreṣṭhatamānnihanti; tadā nāśaṃse wijayāya sañjaya ||130||

yadāśrauṣaṃ cāsmadīyānmahārathā; nwyawasthitānarjunasyāntakāya |
saṃśaptakānnihatānarjunena; tadā nāśaṃse wijayāya sañjaya ||131||

yadāśrauṣaṃ wyūhamabhedyamanyai; rbhāradwājenāttaśastreṇa guptam |
bhittwā saubhadraṃ wīramekaṃ prawiṣṭaṃ; tadā nāśaṃse wijayāya sañjaya ||132||

yadābhimanyuṃ pariwārya bālaṃ; sarwe hatwā hṛṣṭarūpā babhūwuḥ |
mahārathāḥ pārthamaśaknuwanta; stadā nāśaṃse wijayāya sañjaya ||133||

yadāśrauṣamabhimanyuṃ nihatya; harṣānmūḍhānkrośato dhārtarāṣṭrān |
krodhaṃ muktaṃ saindhawe cārjunena; tadā nāśaṃse wijayāya sañjaya ||134||

yadāśrauṣaṃ saindhawārthe pratijñāṃ; pratijñātāṃ tadwadhāyārjunena |
satyāṃ nistīrṇāṃ śatrumadhye ca tena; tadā nāśaṃse wijayāya sañjaya ||135||

yadāśrauṣaṃ śrāntahaye dhanañjaye; muktwā hayānpāyayitwopawṛttān |
punaryuktwā wāsudewaṃ prayātaṃ; tadā nāśaṃse wijayāya sañjaya ||136||

yadāśrauṣaṃ wāhaneṣwāśwasatsu; rathopasthe tiṣṭhatā gāṇḍiwena |
sarwānyodhānwāritānarjunena; tadā nāśaṃse wijayāya sañjaya ||137||

yadāśrauṣaṃ nāgabalairdurutsahaṃ; droṇānīkaṃ yuyudhānaṃ pramathya |
yātaṃ wārṣṇeyaṃ yatra tau kṛṣṇapārthau; tadā nāśaṃse wijayāya sañjaya ||138||

yadāśrauṣaṃ karṇamāsādya muktaṃ; wadhādbhīmaṃ kutsayitwā wacobhiḥ |
dhanuṣkoṭyā tudya karṇena wīraṃ; tadā nāśaṃse wijayāya sañjaya ||139||

yadā droṇaḥ kṛtawarmā kṛpaśca; karṇo drauṇirmadrarājaśca śūraḥ |
amarṣayansaindhawaṃ wadhyamānaṃ; tadā nāśaṃse wijayāya sañjaya ||140||

yadāśrauṣaṃ dewarājena dattāṃ; diwyāṃ śaktiṃ wyaṃsitāṃ mādhawena |
ghaṭotkace rākṣase ghorarūpe; tadā nāśaṃse wijayāya sañjaya ||141||

yadāśrauṣaṃ karṇaghaṭotkacābhyāṃ; yuddhe muktāṃ sūtaputreṇa śaktim |
yayā wadhyaḥ samare sawyasācī; tadā nāśaṃse wijayāya sañjaya ||142||

yadāśrauṣaṃ droṇamācāryamekaṃ; dhṛṣṭadyumnenābhyatikramya dharmam |
rathopasthe prāyagataṃ wiśastaṃ; tadā nāśaṃse wijayāya sañjaya ||143||

yadāśrauṣaṃ drauṇinā dwairathasthaṃ; mādrīputraṃ nakulaṃ lokamadhye |
samaṃ yuddhe pāṇḍawaṃ yudhyamānaṃ; tadā nāśaṃse wijayāya sañjaya ||144||

yadā droṇe nihate droṇaputro; nārāyaṇaṃ diwyamastraṃ wikurwan |
naiṣāmantaṃ gatawānpāṇḍawānāṃ; tadā nāśaṃse wijayāya sañjaya ||145||

yadāśrauṣaṃ karṇamatyantaśūraṃ; hataṃ pārthenāhaweṣwapradhṛṣyam |
tasminbhrātṛṇāṃ wigrahe dewaguhye; tadā nāśaṃse wijayāya sañjaya ||146||

yadāśrauṣaṃ droṇaputraṃ kṛpaṃ ca; duḥśāsanaṃ kṛtawarmāṇamugram |
yudhiṣṭhiraṃ śūnyamadharṣayantaṃ; tadā nāśaṃse wijayāya sañjaya ||147||

yadāśrauṣaṃ nihataṃ madrarājaṃ; raṇe śūraṃ dharmarājena sūta |
sadā saṅgrāme spardhate yaḥ sa kṛṣṇaṃ; tadā nāśaṃse wijayāya sañjaya ||148||

yadāśrauṣaṃ kalahadyūtamūlaṃ; māyābalaṃ saubalaṃ pāṇḍawena |
hataṃ saṅgrāme sahadewena pāpaṃ; tadā nāśaṃse wijayāya sañjaya ||149||

yadāśrauṣaṃ śrāntamekaṃ śayānaṃ; hradaṃ gatwā stambhayitwā tadambhaḥ |
duryodhanaṃ wirathaṃ bhagnadarpaṃ; tadā nāśaṃse wijayāya sañjaya ||150||

yadāśrauṣaṃ pāṇḍawāṃstiṣṭhamānā; ngaṅgāhrade wāsudewena sārdham |
amarṣaṇaṃ dharṣayataḥ sutaṃ me; tadā nāśaṃse wijayāya sañjaya ||151||

yadāśrauṣaṃ wiwidhāṃstāta mārgā; ngadāyuddhe maṇḍalaṃ sañcarantam |
mithyā hataṃ wāsudewasya buddhyā; tadā nāśaṃse wijayāya sañjaya ||152||

yadāśrauṣaṃ droṇaputrādibhistai; rhatānpāñcālāndraupadeyāṃśca suptān |
kṛtaṃ bībhatsamayaśasyaṃ ca karma; tadā nāśaṃse wijayāya sañjaya ||153||

yadāśrauṣaṃ bhīmasenānuyātena; aśwatthāmnā paramāstraṃ prayuktam |
kruddhenaiṣīkamawadhīdyena garbhaṃ; tadā nāśaṃse wijayāya sañjaya ||154||

yadāśrauṣaṃ brahmaśiro'rjunena; muktaṃ swastītyastramastreṇa śāntam |
aśwatthāmnā maṇiratnaṃ ca dattaṃ; tadā nāśaṃse wijayāya sañjaya ||155||

yadāśrauṣaṃ droṇaputreṇa garbhe; wairāṭyā wai pātyamāne mahāstre |
dwaipāyanaḥ keśawo droṇaputraṃ; paraspareṇābhiśāpaiḥ śaśāpa ||156||

śocyā gāndhārī putrapautrairwihīnā; tathā wadhwaḥ pitṛbhirbhrātṛbhiśca |
kṛtaṃ kāryaṃ duṣkaraṃ pāṇḍaweyaiḥ; prāptaṃ rājyamasapatnaṃ punastaiḥ ||157||

kaṣṭaṃ yuddhe daśa śeṣāḥ śrutā me; trayo'smākaṃ pāṇḍawānāṃ ca sapta |
dwyūnā wiṃśatirāhatākṣauhiṇīnāṃ; tasminsaṅgrāme wigrahe kṣatriyāṇām ||158||

tamasā twabhyawastīrṇo moha āwiśatīwa mām |
sañjñāṃ nopalabhe sūta mano wihwalatīwa me ||159||

ityuktwā dhṛtarāṣṭro'tha wilapya bahuduḥkhitaḥ |
mūrcchitaḥ punarāśwastaḥ sañjayaṃ wākyamabrawīt ||160||

sañjayaiwaṅgate prāṇāṃstyaktumicchāmi māciram |
stokaṃ hyapi na paśyāmi phalaṃ jīwitadhāraṇe ||161||

taṃ tathāwādinaṃ dīnaṃ wilapantaṃ mahīpatim |
gāwalgaṇiridaṃ dhīmānmahārthaṃ wākyamabrawīt ||162||

śrutawānasi wai rājño mahotsāhānmahābalān |
dwaipāyanasya wadato nāradasya ca dhīmataḥ ||163||

mahatsu rājawaṃśeṣu guṇaiḥ samuditeṣu ca |
jātāndiwyāstrawiduṣaḥ śakrapratimatejasaḥ ||164||

dharmeṇa pṛthiwīṃ jitwā yajñairiṣṭwāptadakṣiṇaiḥ |
asmiṃlloke yaśaḥ prāpya tataḥ kālawaśaṃ gatāḥ ||165||

wainyaṃ mahārathaṃ wīraṃ sṛñjayaṃ jayatāṃ waram |
suhotraṃ rantidewaṃ ca kakṣīwantaṃ tathauśijam ||166||

bāhlīkaṃ damanaṃ śaibyaṃ śaryātimajitaṃ jitam |
wiśwāmitramamitraghnamambarīṣaṃ mahābalam ||167||

maruttaṃ manumikṣwākuṃ gayaṃ bharatamewa ca |
rāmaṃ dāśarathiṃ caiwa śaśabinduṃ bhagīratham ||168||

yayātiṃ śubhakarmāṇaṃ dewairyo yājitaḥ swayam |
caityayūpāṅkitā bhūmiryasyeyaṃ sawanākarā ||169||

iti rājñāṃ caturwiṃśannāradena surarṣiṇā |
putraśokābhitaptāya purā śaibyāya kīrtitāḥ ||170||

tebhyaścānye gatāḥ pūrwaṃ rājāno balawattarāḥ |
mahārathā mahātmānaḥ sarwaiḥ samuditā guṇaiḥ ||171||

pūruḥ kururyaduḥ śūro wiṣwagaśwo mahādhṛtiḥ |
anenā yuwanāśwaśca kakutstho wikramī raghuḥ ||172||

wijitī wītihotraśca bhawaḥ śweto bṛhadguruḥ |
uśīnaraḥ śatarathaḥ kaṅko duliduho drumaḥ ||173||

dambhodbhawaḥ paro wenaḥ sagaraḥ saṅkṛtirnimiḥ |
ajeyaḥ paraśuḥ puṇḍraḥ śambhurdewāwṛdho'naghaḥ ||174||

dewāhwayaḥ supratimaḥ supratīko bṛhadrathaḥ |
mahotsāho winītātmā sukraturnaiṣadho nalaḥ ||175||

satyawrataḥ śāntabhayaḥ sumitraḥ subalaḥ prabhuḥ |
jānujaṅgho'naraṇyo'rkaḥ priyabhṛtyaḥ śubhawrataḥ ||176||

balabandhurnirāmardaḥ ketuśṛṅgo bṛhadbalaḥ |
dhṛṣṭaketurbṛhatketurdīptaketurnirāmayaḥ ||177||

awikṣitprabalo dhūrtaḥ kṛtabandhurdṛḍheṣudhiḥ |
mahāpurāṇaḥ sambhāwyaḥ pratyaṅgaḥ parahā śrutiḥ ||178||

ete cānye ca bahawaḥ śataśo'tha sahasraśaḥ |
śrūyante'yutaśaścānye saṅkhyātāścāpi padmaśaḥ ||179||

hitwā suwipulānbhogānbuddhimanto mahābalāḥ |
rājāno nidhanaṃ prāptāstawa putrairmahattamāḥ ||180||

yeṣāṃ diwyāni karmāṇi wikramastyāga ewa ca |
māhātmyamapi cāstikyaṃ satyatā śaucamārjawam ||181||

widwadbhiḥ kathyate loke purāṇaiḥ kawisattamaiḥ |
sarwarddhiguṇasampannāste cāpi nidhanaṃ gatāḥ ||182||

tawa putrā durātmānaḥ prataptāścaiwa manyunā |
lubdhā durwṛttabhūyiṣṭhā na tāñśocitumarhasi ||183||

śrutawānasi medhāwī buddhimānprājñasaṃmataḥ |
yeṣāṃ śāstrānugā buddhirna te muhyanti bhārata ||184||

nigrahānugrahau cāpi widitau te narādhipa |
nātyantamewānuwṛttiḥ śrūyate putrarakṣaṇe ||185||

bhawitawyaṃ tathā tacca nātaḥ śocitumarhasi |
daiwaṃ prajñāwiśeṣeṇa ko niwartitumarhati ||186||

widhātṛwihitaṃ mārgaṃ na kaścidatiwartate |
kālamūlamidaṃ sarwaṃ bhāwābhāwau sukhāsukhe ||187||

kālaḥ pacati bhūtāni kālaḥ saṃharati prajāḥ |
nirdahantaṃ prajāḥ kālaṃ kālaḥ śamayate punaḥ ||188||

kālo wikurute bhāwānsarwāṃlloke śubhāśubhān |
kālaḥ saṅkṣipate sarwāḥ prajā wisṛjate punaḥ ||189||

kālaḥ sarweṣu bhūteṣu caratyawidhṛtaḥ samaḥ ||189||

atītānāgatā bhāwā ye ca wartanti sāmpratam |
tānkālanirmitānbuddhwā na sañjñāṃ hātumarhasi ||190||

sūta uwāca||

atropaniṣadaṃ puṇyāṃ kṛṣṇadwaipāyano'brawīt |
bhāratādhyayanātpuṇyādapi pādamadhīyataḥ ||191||

śraddadhānasya pūyante sarwapāpānyaśeṣataḥ ||191||

dewarṣayo hyatra puṇyā brahmarājarṣayastathā |
kīrtyante śubhakarmāṇastathā yakṣamahoragāḥ ||192||

bhagawānwāsudewaśca kīrtyate'tra sanātanaḥ |
sa hi satyamṛtaṃ caiwa pawitraṃ puṇyamewa ca ||193||

śāśwataṃ brahma paramaṃ dhruwaṃ jyotiḥ sanātanam |
yasya diwyāni karmāṇi kathayanti manīṣiṇaḥ ||194||

asatsatsadasaccaiwa yasmāddewātprawartate |
santatiśca prawṛttiśca janma mṛtyuḥ punarbhawaḥ ||195||

adhyātmaṃ śrūyate yacca pañcabhūtaguṇātmakam |
awyaktādi paraṃ yacca sa ewa parigīyate ||196||

yattadyatiwarā yuktā dhyānayogabalānwitāḥ |
pratibimbamiwādarśe paśyantyātmanyawasthitam ||197||

śraddadhānaḥ sadodyuktaḥ satyadharmaparāyaṇaḥ |
āsewannimamadhyāyaṃ naraḥ pāpātpramucyate ||198||

anukramaṇimadhyāyaṃ bhāratasyemamāditaḥ |
āstikaḥ satataṃ śṛṇwanna kṛcchreṣwawasīdati ||199||

ubhe sandhye japankiñcitsadyo mucyeta kilbiṣāt |
anukramaṇyā yāwatsyādahnā rātryā ca sañcitam ||200||

bhāratasya wapurhyetatsatyaṃ cāmṛtamewa ca |
nawanītaṃ yathā dadhno dwipadāṃ brāhmaṇo yathā ||201||

hradānāmudadhiḥ śreṣṭho gaurwariṣṭhā catuṣpadām |
yathaitāni wariṣṭhāni tathā bhāratamucyate ||202||

yaścainaṃ śrāwayecchrāddhe brāhmaṇānpādamantataḥ |
akṣayyamannapānaṃ tatpitṛṃstasyopatiṣṭhati ||203||

itihāsapurāṇābhyāṃ wedaṃ samupabṛṃhayet |
bibhetyalpaśrutādwedo māmayaṃ pratariṣyati ||204||

kārṣṇaṃ wedamimaṃ widwāñśrāwayitwārthamaśnute |
bhrūṇahatyākṛtaṃ cāpi pāpaṃ jahyānna saṃśayaḥ ||205||

ya imaṃ śuciradhyāyaṃ paṭhetparwaṇi parwaṇi |
adhītaṃ bhārataṃ tena kṛtsnaṃ syāditi me matiḥ ||206||

yaścemaṃ śṛṇuyānnityamārṣaṃ śraddhāsamanwitaḥ |
sa dīrghamāyuḥ kīrtiṃ ca swargatiṃ cāpnuyānnaraḥ ||207||

catwāra ekato wedā bhārataṃ caikamekataḥ |
samāgataiḥ surarṣibhistulāmāropitaṃ purā ||208||

mahattwe ca gurutwe ca dhriyamāṇaṃ tato'dhikam ||208||

mahattwādbhārawattwācca mahābhāratamucyate |
niruktamasya yo weda sarwapāpaiḥ pramucyate ||209||

tapo na kalko'dhyayanaṃ na kalkaḥ; swābhāwiko wedawidhirna kalkaḥ |
prasahya wittāharaṇaṃ na kalka; stānyewa bhāwopahatāni kalkaḥ ||210||






              parwasaṃgrahaparwa
                  2


ṛṣaya ūcuḥ||

samantapañcakamiti yaduktaṃ sūtanandana |
etatsarwaṃ yathānyāyaṃ śrotumicchāmahe wayam ||1||

sūta uwāca||

śuśrūṣā yadi wo wiprā bruwataśca kathāḥ śubhāḥ |
samantapañcakākhyaṃ ca śrotumarhatha sattamāḥ ||2||

tretādwāparayoḥ sandhau rāmaḥ śastrabhṛtāṃ waraḥ |
asakṛtpārthiwaṃ kṣatraṃ jaghānāmarṣacoditaḥ ||3||

sa sarwaṃ kṣatramutsādya swawīryeṇānaladyutiḥ |
samantapañcake pañca cakāra rudhirahradān ||4||

sa teṣu rudhirāmbhassu hradeṣu krodhamūrcchitaḥ |
pitṛnsantarpayāmāsa rudhireṇeti naḥ śrutam ||5||

atharcīkādayo'bhyetya pitaro brāhmaṇarṣabham |
taṃ kṣamasweti siṣidhustataḥ sa wirarāma ha ||6||

teṣāṃ samīpe yo deśo hradānāṃ rudhirāmbhasām |
samantapañcakamiti puṇyaṃ tatparikīrtitam ||7||

yena liṅgena yo deśo yuktaḥ samupalakṣyate |
tenaiwa nāmnā taṃ deśaṃ wācyamāhurmanīṣiṇaḥ ||8||

antare caiwa samprāpte kalidwāparayorabhūt |
samantapañcake yuddhaṃ kurupāṇḍawasenayoḥ ||9||

tasminparamadharmiṣṭhe deśe bhūdoṣawarjite |
aṣṭādaśa samājagmurakṣauhiṇyo yuyutsayā ||10||

ewaṃ nāmābhinirwṛttaṃ tasya deśasya wai dwijāḥ |
puṇyaśca ramaṇīyaśca sa deśo waḥ prakīrtitaḥ ||11||

tadetatkathitaṃ sarwaṃ mayā wo munisattamāḥ |
yathā deśaḥ sa wikhyātastriṣu lokeṣu wiśrutaḥ ||12||

ṛṣaya ūcuḥ||

akṣauhiṇya iti proktaṃ yattwayā sūtanandana |
etadicchāmahe śrotuṃ sarwamewa yathātatham ||13||

akṣauhiṇyāḥ parīmāṇaṃ rathāśwanaradantinām |
yathāwaccaiwa no brūhi sarwaṃ hi widitaṃ tawa ||14||

sūta uwāca||

eko ratho gajaścaiko narāḥ pañca padātayaḥ |
trayaśca turagāstajjñaiḥ pattirityabhidhīyate ||15||

pattiṃ tu triguṇāmetāmāhuḥ senāmukhaṃ budhāḥ |
trīṇi senāmukhānyeko gulma ityabhidhīyate ||16||

trayo gulmā gaṇo nāma wāhinī tu gaṇāstrayaḥ |
smṛtāstisrastu wāhinyaḥ pṛtaneti wicakṣaṇaiḥ ||17||

camūstu pṛtanāstisrastisraścamwastwanīkinī |
anīkinīṃ daśaguṇāṃ prāhurakṣauhiṇīṃ budhāḥ ||18||

akṣauhiṇyāḥ prasaṅkhyānaṃ rathānāṃ dwijasattamāḥ |
saṅkhyāgaṇitatattwajñaiḥ sahasrāṇyekawiṃśatiḥ ||19||

śatānyupari caiwāṣṭau tathā bhūyaśca saptatiḥ |
gajānāṃ tu parīmāṇametadewātra nirdiśet ||20||

jñeyaṃ śatasahasraṃ tu sahasrāṇi tathā nawa |
narāṇāmapi pañcāśacchatāni trīṇi cānaghāḥ ||21||

pañcaṣaṣṭisahasrāṇi tathāśwānāṃ śatāni ca |
daśottarāṇi ṣaṭprāhuryathāwadiha saṅkhyayā ||22||

etāmakṣauhiṇīṃ prāhuḥ saṅkhyātattwawido janāḥ |
yāṃ waḥ kathitawānasmi wistareṇa dwijottamāḥ ||23||

etayā saṅkhyayā hyāsankurupāṇḍawasenayoḥ |
akṣauhiṇyo dwijaśreṣṭhāḥ piṇḍenāṣṭādaśaiwa tāḥ ||24||

sametāstatra wai deśe tatraiwa nidhanaṃ gatāḥ |
kaurawānkāraṇaṃ kṛtwā kālenādbhutakarmaṇā ||25||

ahāni yuyudhe bhīṣmo daśaiwa paramāstrawit |
ahāni pañca droṇastu rarakṣa kuruwāhinīm ||26||

ahanī yuyudhe dwe tu karṇaḥ parabalārdanaḥ |
śalyo'rdhadiwasaṃ twāsīdgadāyuddhamataḥ param ||27||

tasyaiwa tu dinasyānte hārdikyadrauṇigautamāḥ |
prasuptaṃ niśi wiśwastaṃ jaghnuryaudhiṣṭhiraṃ balam ||28||

yattu śaunakasatre te bhāratākhyānawistaram |
ākhyāsye tatra paulomamākhyānaṃ cāditaḥ param ||29||

wicitrārthapadākhyānamanekasamayānwitam |
abhipannaṃ naraiḥ prājñairwairāgyamiwa mokṣibhiḥ ||30||

ātmewa weditawyeṣu priyeṣwiwa ca jīwitam |
itihāsaḥ pradhānārthaḥ śreṣṭhaḥ sarwāgameṣwayam ||31||

itihāsottame hyasminnarpitā buddhiruttamā |
swarawyañjanayoḥ kṛtsnā lokawedāśrayewa wāk ||32||

asya prajñābhipannasya wicitrapadaparwaṇaḥ |
bhāratasyetihāsasya śrūyatāṃ parwasaṅgrahaḥ ||33||

parwānukramaṇī pūrwaṃ dwitīyaṃ parwasaṅgrahaḥ |
pauṣyaṃ paulomamāstīkamādiwaṃśāwatāraṇam ||34||

tataḥ sambhawaparwoktamadbhutaṃ dewanirmitam |
dāho jatugṛhasyātra haiḍimbaṃ parwa cocyate ||35||

tato bakawadhaḥ parwa parwa caitrarathaṃ tataḥ |
tataḥ swayaṃwaraṃ dewyāḥ pāñcālyāḥ parwa cocyate ||36||

kṣatradharmeṇa nirjitya tato waiwāhikaṃ smṛtam |
widurāgamanaṃ parwa rājyalambhastathaiwa ca ||37||

arjunasya wane wāsaḥ subhadrāharaṇaṃ tataḥ |
subhadrāharaṇādūrdhwaṃ jñeyaṃ haraṇahārikam ||38||

tataḥ khāṇḍawadāhākhyaṃ tatraiwa mayadarśanam |
sabhāparwa tataḥ proktaṃ mantraparwa tataḥ param ||39||

jarāsandhawadhaḥ parwa parwa digwijayastathā |
parwa digwijayādūrdhwaṃ rājasūyikamucyate ||40||

tataścārghābhiharaṇaṃ śiśupālawadhastataḥ |
dyūtaparwa tataḥ proktamanudyūtamataḥ param ||41||

tata āraṇyakaṃ parwa kirmīrawadha ewa ca |
īśwarārjunayoryuddhaṃ parwa kairātasañjñitam ||42||

indralokābhigamanaṃ parwa jñeyamataḥ param |
tīrthayātrā tataḥ parwa kururājasya dhīmataḥ ||43||

jaṭāsurawadhaḥ parwa yakṣayuddhamataḥ param |
tathaiwājagaraṃ parwa wijñeyaṃ tadanantaram ||44||

mārkaṇḍeyasamasyā ca parwoktaṃ tadanantaram |
saṃwādaśca tataḥ parwa draupadīsatyabhāmayoḥ ||45||

ghoṣayātrā tataḥ parwa mṛgaswapnabhayaṃ tataḥ |
wrīhidrauṇikamākhyānaṃ tato'nantaramucyate ||46||

draupadīharaṇaṃ parwa saindhawena wanāttataḥ |
kuṇḍalāharaṇaṃ parwa tataḥ paramihocyate ||47||

āraṇeyaṃ tataḥ parwa wairāṭaṃ tadanantaram |
kīcakānāṃ wadhaḥ parwa parwa gograhaṇaṃ tataḥ ||48||

abhimanyunā ca wairāṭyāḥ parwa waiwāhikaṃ smṛtam |
udyogaparwa wijñeyamata ūrdhwaṃ mahādbhutam ||49||

tataḥ sañjayayānākhyaṃ parwa jñeyamataḥ param |
prajāgaraṃ tataḥ parwa dhṛtarāṣṭrasya cintayā ||50||

parwa sānatsujātaṃ ca guhyamadhyātmadarśanam |
yānasandhistataḥ parwa bhagawadyānamewa ca ||51||

jñeyaṃ wiwādaparwātra karṇasyāpi mahātmanaḥ |
niryāṇaṃ parwa ca tataḥ kurupāṇḍawasenayoḥ ||52||

rathātirathasaṅkhyā ca parwoktaṃ tadanantaram |
ulūkadūtāgamanaṃ parwāmarṣawiwardhanam ||53||

ambopākhyānamapi ca parwa jñeyamataḥ param |
bhīṣmābhiṣecanaṃ parwa jñeyamadbhutakāraṇam ||54||

jambūkhaṇḍawinirmāṇaṃ parwoktaṃ tadanantaram |
bhūmiparwa tato jñeyaṃ dwīpawistarakīrtanam ||55||

parwoktaṃ bhagawadgītā parwa bhīṣmawadhastataḥ |
droṇābhiṣekaḥ parwoktaṃ saṃśaptakawadhastataḥ ||56||

abhimanyuwadhaḥ parwa pratijñāparwa cocyate |
jayadrathawadhaḥ parwa ghaṭotkacawadhastataḥ ||57||

tato droṇawadhaḥ parwa wijñeyaṃ lomaharṣaṇam |
mokṣo nārāyaṇāstrasya parwānantaramucyate ||58||

karṇaparwa tato jñeyaṃ śalyaparwa tataḥ param |
hradapraweśanaṃ parwa gadāyuddhamataḥ param ||59||

sāraswataṃ tataḥ parwa tīrthawaṃśaguṇānwitam |
ata ūrdhwaṃ tu bībhatsaṃ parwa sauptikamucyate ||60||

aiṣīkaṃ parwa nirdiṣṭamata ūrdhwaṃ sudāruṇam |
jalapradānikaṃ parwa strīparwa ca tataḥ param ||61||

śrāddhaparwa tato jñeyaṃ kurūṇāmaurdhwadehikam |
ābhiṣecanikaṃ parwa dharmarājasya dhīmataḥ ||62||

cārwākanigrahaḥ parwa rakṣaso brahmarūpiṇaḥ |
prawibhāgo gṛhāṇāṃ ca parwoktaṃ tadanantaram ||63||

śāntiparwa tato yatra rājadharmānukīrtanam |
āpaddharmaśca parwoktaṃ mokṣadharmastataḥ param ||64||

tataḥ parwa parijñeyamānuśāsanikaṃ param |
swargārohaṇikaṃ parwa tato bhīṣmasya dhīmataḥ ||65||

tato'śwamedhikaṃ parwa sarwapāpapraṇāśanam |
anugītā tataḥ parwa jñeyamadhyātmawācakam ||66||

parwa cāśramawāsākhyaṃ putradarśanamewa ca |
nāradāgamanaṃ parwa tataḥ paramihocyate ||67||

mausalaṃ parwa ca tato ghoraṃ samanuwarṇyate |
mahāprasthānikaṃ parwa swargārohaṇikaṃ tataḥ ||68||

hariwaṃśastataḥ parwa purāṇaṃ khilasañjñitam |
bhawiṣyatparwa cāpyuktaṃ khileṣwewādbhutaṃ mahat ||69||

etatparwaśataṃ pūrṇaṃ wyāsenoktaṃ mahātmanā |
yathāwatsūtaputreṇa lomaharṣaṇinā punaḥ ||70||

kathitaṃ naimiṣāraṇye parwāṇyaṣṭādaśaiwa tu |
samāso bhāratasyāyaṃ tatroktaḥ parwasaṅgrahaḥ ||71||

pauṣye parwaṇi māhātmyamuttaṅkasyopawarṇitam |
paulome bhṛguwaṃśasya wistāraḥ parikīrtitaḥ ||72||

āstīke sarwanāgānāṃ garuḍasya ca sambhawaḥ |
kṣīrodamathanaṃ caiwa janmocchaiḥśrawasastathā ||73||

yajataḥ sarpasatreṇa rājñaḥ pārikṣitasya ca |
katheyamabhinirwṛttā bhāratānāṃ mahātmanām ||74||

wiwidhāḥ sambhawā rājñāmuktāḥ sambhawaparwaṇi |
anyeṣāṃ caiwa wiprāṇāmṛṣerdwaipāyanasya ca ||75||

aṃśāwataraṇaṃ cātra dewānāṃ parikīrtitam |
daityānāṃ dānawānāṃ ca yakṣāṇāṃ ca mahaujasām ||76||

nāgānāmatha sarpāṇāṃ gandharwāṇāṃ patatriṇām |
anyeṣāṃ caiwa bhūtānāṃ wiwidhānāṃ samudbhawaḥ ||77||

wasūnāṃ punarutpattirbhāgīrathyāṃ mahātmanām |
śantanorweśmani punasteṣāṃ cārohaṇaṃ diwi ||78||

tejoṃśānāṃ ca saṅghātādbhīṣmasyāpyatra sambhawaḥ |
rājyānniwartanaṃ caiwa brahmacaryawrate sthitiḥ ||79||

pratijñāpālanaṃ caiwa rakṣā citrāṅgadasya ca |
hate citrāṅgade caiwa rakṣā bhrāturyawīyasaḥ ||80||

wicitrawīryasya tathā rājye sampratipādanam |
dharmasya nṛṣu sambhūtiraṇīmāṇḍawyaśāpajā ||81||

kṛṣṇadwaipāyanāccaiwa prasūtirwaradānajā |
dhṛtarāṣṭrasya pāṇḍośca pāṇḍawānāṃ ca sambhawaḥ ||82||

wāraṇāwatayātrā ca mantro duryodhanasya ca |
widurasya ca wākyena suruṅgopakramakriyā ||83||

pāṇḍawānāṃ wane ghore hiḍimbāyāśca darśanam |
ghaṭotkacasya cotpattiratraiwa parikīrtitā ||84||

ajñātacaryā pāṇḍūnāṃ wāso brāhmaṇaweśmani |
bakasya nidhanaṃ caiwa nāgarāṇāṃ ca wismayaḥ ||85||

aṅgāraparṇaṃ nirjitya gaṅgākūle'rjunastadā |
bhrātṛbhiḥ sahitaḥ sarwaiḥ pāñcālānabhito yayau ||86||

tāpatyamatha wāsiṣṭhamaurwaṃ cākhyānamuttamam |
pañcendrāṇāmupākhyānamatraiwādbhutamucyate ||87||

pañcānāmekapatnītwe wimarśo drupadasya ca |
draupadyā dewawihito wiwāhaścāpyamānuṣaḥ ||88||

widurasya ca samprāptirdarśanaṃ keśawasya ca |
khāṇḍawaprasthawāsaśca tathā rājyārdhaśāsanam ||89||

nāradasyājñayā caiwa draupadyāḥ samayakriyā |
sundopasundayostatra upākhyānaṃ prakīrtitam ||90||

pārthasya wanawāsaśca ulūpyā pathi saṅgamaḥ |
puṇyatīrthānusaṃyānaṃ babhruwāhanajanma ca ||91||

dwārakāyāṃ subhadrā ca kāmayānena kāminī |
wāsudewasyānumate prāptā caiwa kirīṭinā ||92||

haraṇaṃ gṛhya samprāpte kṛṣṇe dewakinandane |
samprāptiścakradhanuṣoḥ khāṇḍawasya ca dāhanam ||93||

abhimanyoḥ subhadrāyāṃ janma cottamatejasaḥ |
mayasya mokṣo jwalanādbhujaṅgasya ca mokṣaṇam ||94||

maharṣermandapālasya śārṅgyaṃ tanayasambhawaḥ ||94||

ityetadādhiparwoktaṃ prathamaṃ bahuwistaram |
adhyāyānāṃ śate dwe tu saṅkhyāte paramarṣiṇā ||95||

aṣṭādaśaiwa cādhyāyā wyāsenottamatejasā ||95||

sapta ślokasahasrāṇi tathā nawa śatāni ca |
ślokāśca caturāśītirdṛṣṭo grantho mahātmanā ||96||

dwitīyaṃ tu sabhāparwa bahuwṛttāntamucyate |
sabhākriyā pāṇḍawānāṃ kiṅkarāṇāṃ ca darśanam ||97||

lokapālasabhākhyānaṃ nāradāddewadarśanāt |
rājasūyasya cārambho jarāsandhawadhastathā ||98||

giriwraje niruddhānāṃ rājñāṃ kṛṣṇena mokṣaṇam |
rājasūye'rghasaṃwāde śiśupālawadhastathā ||99||

yajñe wibhūtiṃ tāṃ dṛṣṭwā duḥkhāmarṣānwitasya ca |
duryodhanasyāwahāso bhīmena ca sabhātale ||100||

yatrāsya manyurudbhūto yena dyūtamakārayat |
yatra dharmasutaṃ dyūte śakuniḥ kitawo'jayat ||101||

yatra dyūtārṇawe magnāndraupadī nauriwārṇawāt |
tārayāmāsa tāṃstīrṇāñjñātwā duryodhano nṛpaḥ ||102||

punarewa tato dyūte samāhwayata pāṇḍawān ||102||

etatsarwaṃ sabhāparwa samākhyātaṃ mahātmanā |
adhyāyāḥ saptatirjñeyāstathā dwau cātra saṅkhyayā ||103||

ślokānāṃ dwe sahasre tu pañca ślokaśatāni ca |
ślokāścaikādaśa jñeyāḥ parwaṇyasminprakīrtitāḥ ||104||

ataḥ paraṃ tṛtīyaṃ tu jñeyamāraṇyakaṃ mahat |
paurānugamanaṃ caiwa dharmaputrasya dhīmataḥ ||105||

wṛṣṇīnāmāgamo yatra pāñcālānāṃ ca sarwaśaḥ |
yatra saubhawadhākhyānaṃ kirmīrawadha ewa ca ||106||

astrahetorwiwāsaśca pārthasyāmitatejasaḥ ||106||

mahādewena yuddhaṃ ca kirātawapuṣā saha |
darśanaṃ lokapālānāṃ swargārohaṇamewa ca ||107||

darśanaṃ bṛhadaśwasya maharṣerbhāwitātmanaḥ |
yudhiṣṭhirasya cārtasya wyasane paridewanam ||108||

nalopākhyānamatraiwa dharmiṣṭhaṃ karuṇodayam |
damayantyāḥ sthitiryatra nalasya wyasanāgame ||109||

wanawāsagatānāṃ ca pāṇḍawānāṃ mahātmanām |
swarge prawṛttirākhyātā lomaśenārjunasya wai ||110||

tīrthayātrā tathaiwātra pāṇḍawānāṃ mahātmanām |
jaṭāsurasya tatraiwa wadhaḥ samupawarṇyate ||111||

niyukto bhīmasenaśca draupadyā gandhamādane |
yatra mandārapuṣpārthaṃ nalinīṃ tāmadharṣayat ||112||

yatrāsya sumahadyuddhamabhawatsaha rākṣasaiḥ |
yakṣaiścāpi mahāwīryairmaṇimatpramukhaistathā ||113||

āgastyamapi cākhyānaṃ yatra wātāpibhakṣaṇam |
lopāmudrābhigamanamapatyārthamṛṣerapi ||114||

tataḥ śyenakapotīyamupākhyānamanantaram |
indro'gniryatra dharmaśca ajijñāsañśibiṃ nṛpam ||115||

ṛśyaśṛṅgasya caritaṃ kaumārabrahmacāriṇaḥ |
jāmadagnyasya rāmasya caritaṃ bhūritejasaḥ ||116||

kārtawīryawadho yatra haihayānāṃ ca warṇyate |
saukanyamapi cākhyānaṃ cyawano yatra bhārgawaḥ ||117||

śaryātiyajñe nāsatyau kṛtawānsomapīthinau |
tābhyāṃ ca yatra sa muniryauwanaṃ pratipāditaḥ ||118||

jantūpākhyānamatraiwa yatra putreṇa somakaḥ |
putrārthamayajadrājā lebhe putraśataṃ ca saḥ ||119||

aṣṭāwakrīyamatraiwa wiwāde yatra bandinam |
wijitya sāgaraṃ prāptaṃ pitaraṃ labdhawānṛṣiḥ ||120||

awāpya diwyānyastrāṇi gurwarthe sawyasācinā |
niwātakawacairyuddhaṃ hiraṇyapurawāsibhiḥ ||121||

samāgamaśca pārthasya bhrātṛbhirgandhamādane |
ghoṣayātrā ca gandharwairyatra yuddhaṃ kirīṭinaḥ ||122||

punarāgamanaṃ caiwa teṣāṃ dwaitawanaṃ saraḥ |
jayadrathenāpahāro draupadyāścāśramāntarāt ||123||

yatrainamanwayādbhīmo wāyuwegasamo jawe |
mārkaṇḍeyasamasyāyāmupākhyānāni bhāgaśaḥ ||124||

saṃdarśanaṃ ca kṛṣṇasya saṃwādaścaiwa satyayā |
wrīhidrauṇikamākhyānamaindradyumnaṃ tathaiwa ca ||125||

sāwitryauddālakīyaṃ ca wainyopākhyānamewa ca |
rāmāyaṇamupākhyānamatraiwa bahuwistaram ||126||

karṇasya parimoṣo'tra kuṇḍalābhyāṃ puraṃdarāt |
āraṇeyamupākhyānaṃ yatra dharmo'nwaśātsutam ||127||

jagmurlabdhawarā yatra pāṇḍawāḥ paścimāṃ diśam ||127||

etadāraṇyakaṃ parwa tṛtīyaṃ parikīrtitam |
atrādhyāyaśate dwe tu saṅkhyāte paramarṣiṇā ||128||

ekonasaptatiścaiwa tathādhyāyāḥ prakīrtitāḥ ||128||

ekādaśa sahasrāṇi ślokānāṃ ṣaṭśatāni ca |
catuḥṣaṣṭistathā ślokāḥ parwaitatparikīrtitam ||129||

ataḥ paraṃ nibodhedaṃ wairāṭaṃ parwawistaram |
wirāṭanagaraṃ gatwā śmaśāne wipulāṃ śamīm ||130||

dṛṣṭwā saṃnidadhustatra pāṇḍawā āyudhānyuta ||130||

yatra prawiśya nagaraṃ chadmabhirnyawasanta te |
durātmano wadho yatra kīcakasya wṛkodarāt ||131||

gograhe yatra pārthena nirjitāḥ kurawo yudhi |
godhanaṃ ca wirāṭasya mokṣitaṃ yatra pāṇḍawaiḥ ||132||

wirāṭenottarā dattā snuṣā yatra kirīṭinaḥ |
abhimanyuṃ samuddiśya saubhadramarighātinam ||133||

caturthametadwipulaṃ wairāṭaṃ parwa warṇitam |
atrāpi parisaṅkhyātamadhyāyānāṃ mahātmanā ||134||

saptaṣaṣṭiratho pūrṇā ślokāgramapi me śṛṇu |
ślokānāṃ dwe sahasre tu ślokāḥ pañcāśadewa tu ||135||

parwaṇyasminsamākhyātāḥ saṅkhyayā paramarṣiṇā ||135||

udyogaparwa wijñeyaṃ pañcamaṃ śṛṇwataḥ param |
upaplawye niwiṣṭeṣu pāṇḍaweṣu jigīṣayā ||136||

duryodhano'rjunaścaiwa wāsudewamupasthitau ||136||

sāhāyyamasminsamare bhawānnau kartumarhati |
ityukte wacane kṛṣṇo yatrowāca mahāmatiḥ ||137||

ayudhyamānamātmānaṃ mantriṇaṃ puruṣarṣabhau |
akṣauhiṇīṃ wā sainyasya kasya wā kiṃ dadāmyaham ||138||

wawre duryodhanaḥ sainyaṃ mandātmā yatra durmatiḥ |
ayudhyamānaṃ saciwaṃ wawre kṛṣṇaṃ dhanañjayaḥ ||139||

sañjayaṃ preṣayāmāsa śamārthaṃ pāṇḍawānprati |
yatra dūtaṃ mahārājo dhṛtarāṣṭraḥ pratāpawān ||140||

śrutwā ca pāṇḍawānyatra wāsudewapurogamān |
prajāgaraḥ samprajajñe dhṛtarāṣṭrasya cintayā ||141||

widuro yatra wākyāni wicitrāṇi hitāni ca |
śrāwayāmāsa rājānaṃ dhṛtarāṣṭraṃ manīṣiṇam ||142||

tathā sanatsujātena yatrādhyātmamanuttamam |
manastāpānwito rājā śrāwitaḥ śokalālasaḥ ||143||

prabhāte rājasamitau sañjayo yatra cābhibhoḥ |
aikātmyaṃ wāsudewasya proktawānarjunasya ca ||144||

yatra kṛṣṇo dayāpannaḥ sandhimicchanmahāyaśāḥ |
swayamāgācchamaṃ kartuṃ nagaraṃ nāgasāhwayam ||145||

pratyākhyānaṃ ca kṛṣṇasya rājñā duryodhanena wai |
śamārthaṃ yācamānasya pakṣayorubhayorhitam ||146||

karṇaduryodhanādīnāṃ duṣṭaṃ wijñāya mantritam |
yogeśwaratwaṃ kṛṣṇena yatra rājasu darśitam ||147||

rathamāropya kṛṣṇena yatra karṇo'numantritaḥ |
upāyapūrwaṃ śauṇḍīryātpratyākhyātaśca tena saḥ ||148||

tataścāpyabhiniryātrā rathāśwanaradantinām |
nagarāddhāstinapurādbalasaṅkhyānamewa ca ||149||

yatra rājñā ulūkasya preṣaṇaṃ pāṇḍawānprati |
śwobhāwini mahāyuddhe dūtyena krūrawādinā ||150||

rathātirathasaṅkhyānamambopākhyānamewa ca ||150||

etatsubahuwṛttāntaṃ pañcamaṃ parwa bhārate |
udyogaparwa nirdiṣṭaṃ sandhiwigrahasaṃśritam ||151||

adhyāyāḥ saṅkhyayā twatra ṣaḍaśītiśataṃ smṛtam |
ślokānāṃ ṣaṭsahasrāṇi tāwantyewa śatāni ca ||152||

ślokāśca nawatiḥ proktāstathaiwāṣṭau mahātmanā |
wyāsenodāramatinā parwaṇyasmiṃstapodhanāḥ ||153||

ata ūrdhwaṃ wicitrārthaṃ bhīṣmaparwa pracakṣate |
jambūkhaṇḍawinirmāṇaṃ yatroktaṃ sañjayena ha ||154||

yatra yuddhamabhūdghoraṃ daśāhānyatidāruṇam |
yatra yaudhiṣṭhiraṃ sainyaṃ wiṣādamagamatparam ||155||

kaśmalaṃ yatra pārthasya wāsudewo mahāmatiḥ |
mohajaṃ nāśayāmāsa hetubhirmokṣadarśanaiḥ ||156||

śikhaṇḍinaṃ puraskṛtya yatra pārtho mahādhanuḥ |
winighnanniśitairbāṇai rathādbhīṣmamapātayat ||157||

ṣaṣṭhametanmahāparwa bhārate parikīrtitam |
adhyāyānāṃ śataṃ proktaṃ saptadaśa tathāpare ||158||

pañca ślokasahasrāṇi saṅkhyayāṣṭau śatāni ca |
ślokāśca caturāśītiḥ parwaṇyasminprakīrtitāḥ ||159||

wyāsena wedawiduṣā saṅkhyātā bhīṣmaparwaṇi ||159||

droṇaparwa tataścitraṃ bahuwṛttāntamucyate |
yatra saṃśaptakāḥ pārthamapaninyū raṇājirāt ||160||

bhagadatto mahārājo yatra śakrasamo yudhi |
supratīkena nāgena saha śastaḥ kirīṭinā ||161||

yatrābhimanyuṃ bahawo jaghnurlokamahārathāḥ |
jayadrathamukhā bālaṃ śūramaprāptayauwanam ||162||

hate'bhimanyau kruddhena yatra pārthena saṃyuge |
akṣauhiṇīḥ sapta hatwā hato rājā jayadrathaḥ ||163||

saṃśaptakāwaśeṣaṃ ca kṛtaṃ niḥśeṣamāhawe ||163||

alambusaḥ śrutāyuśca jalasandhaśca wīryawān |
saumadattirwirāṭaśca drupadaśca mahārathaḥ ||164||

ghaṭotkacādayaścānye nihatā droṇaparwaṇi ||164||

aśwatthāmāpi cātraiwa droṇe yudhi nipātite |
astraṃ prāduścakārograṃ nārāyaṇamamarṣitaḥ ||165||

saptamaṃ bhārate parwa mahadetadudāhṛtam |
atra te pṛthiwīpālāḥ prāyaśo nidhanaṃ gatāḥ ||166||

droṇaparwaṇi ye śūrā nirdiṣṭāḥ puruṣarṣabhāḥ ||166||

adhyāyānāṃ śataṃ proktamadhyāyāḥ saptatistathā |
aṣṭau ślokasahasrāṇi tathā nawa śatāni ca ||167||

ślokā nawa tathaiwātra saṅkhyātāstattwadarśinā |
pārāśaryeṇa muninā sañcintya droṇaparwaṇi ||168||

ataḥ paraṃ karṇaparwa procyate paramādbhutam |
sārathye winiyogaśca madrarājasya dhīmataḥ ||169||

ākhyātaṃ yatra paurāṇaṃ tripurasya nipātanam ||169||

prayāṇe paruṣaścātra saṃwādaḥ karṇaśalyayoḥ |
haṃsakākīyamākhyānamatraiwākṣepasaṃhitam ||170||

anyonyaṃ prati ca krodho yudhiṣṭhirakirīṭinoḥ |
dwairathe yatra pārthena hataḥ karṇo mahārathaḥ ||171||

aṣṭamaṃ parwa nirdiṣṭametadbhāratacintakaiḥ |
ekonasaptatiḥ proktā adhyāyāḥ karṇaparwaṇi ||172||

catwāryewa sahasrāṇi nawa ślokaśatāni ca ||172||

ataḥ paraṃ wicitrārthaṃ śalyaparwa prakīrtitam |
hataprawīre sainye tu netā madreśwaro'bhawat ||173||

wṛttāni rathayuddhāni kīrtyante yatra bhāgaśaḥ |
wināśaḥ kurumukhyānāṃ śalyaparwaṇi kīrtyate ||174||

śalyasya nidhanaṃ cātra dharmarājānmahārathāt |
gadāyuddhaṃ tu tumulamatraiwa parikīrtitam ||175||

saraswatyāśca tīrthānāṃ puṇyatā parikīrtitā ||175||

nawamaṃ parwa nirdiṣṭametadadbhutamarthawat |
ekonaṣaṣṭiradhyāyāstatra saṅkhyāwiśāradaiḥ ||176||

saṅkhyātā bahuwṛttāntāḥ ślokāgraṃ cātra śasyate |
trīṇi ślokasahasrāṇi dwe śate wiṃśatistathā ||177||

muninā sampraṇītāni kaurawāṇāṃ yaśobhṛtām ||177||

ataḥ paraṃ prawakṣyāmi sauptikaṃ parwa dāruṇam |
bhagnoruṃ yatra rājānaṃ duryodhanamamarṣaṇam ||178||

wyapayāteṣu pārtheṣu trayaste'bhyāyayū rathāḥ |
kṛtawarmā kṛpo drauṇiḥ sāyāhne rudhirokṣitāḥ ||179||

pratijajñe dṛḍhakrodho drauṇiryatra mahārathaḥ |
ahatwā sarwapāñcālāndhṛṣṭadyumnapurogamān ||180||

pāṇḍawāṃśca sahāmātyānna wimokṣyāmi daṃśanam ||180||

prasuptānniśi wiśwastānyatra te puruṣarṣabhāḥ |
pāñcālānsaparīwārāñjaghnurdrauṇipurogamāḥ ||181||

yatrāmucyanta pārthāste pañca kṛṣṇabalāśrayāt |
sātyakiśca maheṣwāsaḥ śeṣāśca nidhanaṃ gatāḥ ||182||

draupadī putraśokārtā pitṛbhrātṛwadhārditā |
kṛtānaśanasaṅkalpā yatra bhartṛnupāwiśat ||183||

draupadīwacanādyatra bhīmo bhīmaparākramaḥ |
anwadhāwata saṅkruddho bhāradwājaṃ guroḥ sutam ||184||

bhīmasenabhayādyatra daiwenābhipracoditaḥ |
apāṇḍawāyeti ruṣā drauṇirastramawāsṛjat ||185||

maiwamityabrawītkṛṣṇaḥ śamayaṃstasya tadwacaḥ |
yatrāstramastreṇa ca tacchamayāmāsa phālgunaḥ ||186||

drauṇidwaipāyanādīnāṃ śāpāścānyonyakāritāḥ |
toyakarmaṇi sarweṣāṃ rājñāmudakadānike ||187||

gūḍhotpannasya cākhyānaṃ karṇasya pṛthayātmanaḥ |
sutasyaitadiha proktaṃ daśamaṃ parwa sauptikam ||188||

aṣṭādaśāsminnadhyāyāḥ parwaṇyuktā mahātmanā |
ślokāgramatra kathitaṃ śatānyaṣṭau tathaiwa ca ||189||

ślokāśca saptatiḥ proktā yathāwadabhisaṅkhyayā |
sauptikaiṣīkasambandhe parwaṇyamitabuddhinā ||190||

ata ūrdhwamidaṃ prāhuḥ strīparwa karuṇodayam |
wilāpo wīrapatnīnāṃ yatrātikaruṇaḥ smṛtaḥ ||191||

krodhāweśaḥ prasādaśca gāndhārīdhṛtarāṣṭrayoḥ ||191||

yatra tānkṣatriyāñśūrāndiṣṭāntānaniwartinaḥ |
putrānbhrātṛnpitṛṃścaiwa dadṛśurnihatānraṇe ||192||

yatra rājā mahāprājñaḥ sarwadharmabhṛtāṃ waraḥ |
rājñāṃ tāni śarīrāṇi dāhayāmāsa śāstrataḥ ||193||

etadekādaśaṃ proktaṃ parwātikaruṇaṃ mahat |
saptawiṃśatiradhyāyāḥ parwaṇyasminnudāhṛtāḥ ||194||

ślokāḥ saptaśataṃ cātra pañcasaptatirucyate |
saṅkhyayā bhāratākhyānaṃ kartrā hyatra mahātmanā ||195||

praṇītaṃ sajjanamanowaiklawyāśruprawartakam ||195||

ataḥ paraṃ śāntiparwa dwādaśaṃ buddhiwardhanam |
yatra nirwedamāpanno dharmarājo yudhiṣṭhiraḥ ||196||

ghātayitwā pitṛnbhrātṛnputrānsambandhibāndhawān ||196||

śāntiparwaṇi dharmāśca wyākhyātāḥ śaratalpikāḥ |
rājabhirweditawyā ye samyaṅnayabubhutsubhiḥ ||197||

āpaddharmāśca tatraiwa kālahetupradarśakāḥ |
yānbuddhwā puruṣaḥ samyaksarwajñatwamawāpnuyāt ||198||

mokṣadharmāśca kathitā wicitrā bahuwistarāḥ ||198||

dwādaśaṃ parwa nirdiṣṭametatprājñajanapriyam |
parwaṇyatra parijñeyamadhyāyānāṃ śatatrayam ||199||

triṃśaccaiwa tathādhyāyā nawa caiwa tapodhanāḥ ||199||

ślokānāṃ tu sahasrāṇi kīrtitāni caturdaśa |
pañca caiwa śatānyāhuḥ pañcawiṃśatisaṅkhyayā ||200||

ata ūrdhwaṃ tu wijñeyamānuśāsanamuttamam |
yatra prakṛtimāpannaḥ śrutwā dharmawiniścayam ||201||

bhīṣmādbhāgīrathīputrātkururājo yudhiṣṭhiraḥ ||201||

wyawahāro'tra kārtsnyena dharmārthīyo nidarśitaḥ |
wiwidhānāṃ ca dānānāṃ phalayogāḥ pṛthagwidhāḥ ||202||

tathā pātrawiśeṣāśca dānānāṃ ca paro widhiḥ |
ācārawidhiyogaśca satyasya ca parā gatiḥ ||203||

etatsubahuwṛttāntamuttamaṃ cānuśāsanam |
bhīṣmasyātraiwa samprāptiḥ swargasya parikīrtitā ||204||

etattrayodaśaṃ parwa dharmaniścayakārakam |
adhyāyānāṃ śataṃ cātra ṣaṭcatwāriṃśadewa ca ||205||

ślokānāṃ tu sahasrāṇi ṣaṭsaptaiwa śatāni ca ||205||

tato'śwamedhikaṃ nāma parwa proktaṃ caturdaśam |
tatsaṃwartamaruttīyaṃ yatrākhyānamanuttamam ||206||

suwarṇakośasamprāptirjanma coktaṃ parikṣitaḥ |
dagdhasyāstrāgninā pūrwaṃ kṛṣṇātsañjīwanaṃ punaḥ ||207||

caryāyāṃ hayamutsṛṣṭaṃ pāṇḍawasyānugacchataḥ |
tatra tatra ca yuddhāni rājaputrairamarṣaṇaiḥ ||208||

citrāṅgadāyāḥ putreṇa putrikāyā dhanañjayaḥ |
saṅgrāme babhruwāhena saṃśayaṃ cātra darśitaḥ ||209||

aśwamedhe mahāyajñe nakulākhyānamewa ca ||209||

ityāśwamedhikaṃ parwa proktametanmahādbhutam |
atrādhyāyaśataṃ triṃśattrayo'dhyāyāśca śabditāḥ ||210||

trīṇi ślokasahasrāṇi tāwantyewa śatāni ca |
wiṃśatiśca tathā ślokāḥ saṅkhyātāstattwadarśinā ||211||

tata āśramawāsākyaṃ parwa pañcadaśaṃ smṛtam |
yatra rājyaṃ parityajya gāndhārīsahito nṛpaḥ ||212||

dhṛtarāṣṭrāśramapadaṃ widuraśca jagāma ha ||212||

yaṃ dṛṣṭwā prasthitaṃ sādhwī pṛthāpyanuyayau tadā |
putrarājyaṃ parityajya guruśuśrūṣaṇe ratā ||213||

yatra rājā hatānputrānpautrānanyāṃśca pārthiwān |
lokāntaragatānwīrānapaśyatpunarāgatān ||214||

ṛṣeḥ prasādātkṛṣṇasya dṛṣṭwāścaryamanuttamam |
tyaktwā śokaṃ sadāraśca siddhiṃ paramikāṃ gataḥ ||215||

yatra dharmaṃ samāśritya widuraḥ sugatiṃ gataḥ |
sañjayaśca mahāmātro widwāngāwalgaṇirwaśī ||216||

dadarśa nāradaṃ yatra dharmarājo yudhiṣṭhiraḥ |
nāradāccaiwa śuśrāwa wṛṣṇīnāṃ kadanaṃ mahat ||217||

etadāśramawāsākhyaṃ pūrwoktaṃ sumahādbhutam |
dwicatwāriṃśadadhyāyāḥ parwaitadabhisaṅkhyayā ||218||

sahasramekaṃ ślokānāṃ pañca ślokaśatāni ca |
ṣaḍewa ca tathā ślokāḥ saṅkhyātāstattwadarśinā ||219||

ataḥ paraṃ nibodhedaṃ mausalaṃ parwa dāruṇam |
yatra te puruṣawyāghrāḥ śastrasparśasahā yudhi ||220||

brahmadaṇḍawiniṣpiṣṭāḥ samīpe lawaṇāmbhasaḥ ||220||

āpāne pānagalitā daiwenābhipracoditāḥ |
erakārūpibhirwajrairnijaghnuritaretaram ||221||

yatra sarwakṣayaṃ kṛtwā tāwubhau rāmakeśawau |
nāticakramatuḥ kālaṃ prāptaṃ sarwaharaṃ samam ||222||

yatrārjuno dwārawatīmetya wṛṣṇiwinākṛtām |
dṛṣṭwā wiṣādamagamatparāṃ cārtiṃ nararṣabhaḥ ||223||

sa satkṛtya yaduśreṣṭhaṃ mātulaṃ śaurimātmanaḥ |
dadarśa yaduwīrāṇāmāpāne waiśasaṃ mahat ||224||

śarīraṃ wāsudewasya rāmasya ca mahātmanaḥ |
saṃskāraṃ lambhayāmāsa wṛṣṇīnāṃ ca pradhānataḥ ||225||

sa wṛddhabālamādāya dwārawatyāstato janam |
dadarśāpadi kaṣṭāyāṃ gāṇḍīwasya parābhawam ||226||

sarweṣāṃ caiwa diwyānāmastrāṇāmaprasannatām |
nāśaṃ wṛṣṇikalatrāṇāṃ prabhāwānāmanityatām ||227||

dṛṣṭwā nirwedamāpanno wyāsawākyapracoditaḥ |
dharmarājaṃ samāsādya saṃnyāsaṃ samarocayet ||228||

ityetanmausalaṃ parwa ṣoḍaśaṃ parikīrtitam |
adhyāyāṣṭau samākhyātāḥ ślokānāṃ ca śatatrayam ||229||

mahāprasthānikaṃ tasmādūrdhwaṃ saptadaśaṃ smṛtam |
yatra rājyaṃ parityajya pāṇḍawāḥ puruṣarṣabhāḥ ||230||

draupadyā sahitā dewyā siddhiṃ paramikāṃ gatāḥ ||230||

atrādhyāyāstrayaḥ proktāḥ ślokānāṃ ca śataṃ tathā |
wiṃśatiśca tathā ślokāḥ saṅkhyātāstattwadarśinā ||231||

swargaparwa tato jñeyaṃ diwyaṃ yattadamānuṣam |
adhyāyāḥ pañca saṅkhyātāḥ parwaitadabhisaṅkhyayā ||232||

ślokānāṃ dwe śate caiwa prasaṅkhyāte tapodhanāḥ ||232||

aṣṭādaśaiwametāni parwāṇyuktānyaśeṣataḥ |
khileṣu hariwaṃśaśca bhawiṣyacca prakīrtitam ||233||

etadakhilamākhyātaṃ bhārataṃ parwasaṅgrahāt |
aṣṭādaśa samājagmurakṣauhiṇyo yuyutsayā ||234||

tanmahaddāruṇaṃ yuddhamahānyaṣṭādaśābhawat ||234||

yo widyāccaturo wedānsāṅgopaniṣadāndwijaḥ |
na cākhyānamidaṃ widyānnaiwa sa syādwicakṣaṇaḥ ||235||

śrutwā twidamupākhyānaṃ śrāwyamanyanna rocate |
puṃskokilarutaṃ śrutwā rūkṣā dhwāṅkṣasya wāgiwa ||236||

itihāsottamādasmājjāyante kawibuddhayaḥ |
pañcabhya iwa bhūtebhyo lokasaṃwidhayastrayaḥ ||237||

asyākhyānasya wiṣaye purāṇaṃ wartate dwijāḥ |
antarikṣasya wiṣaye prajā iwa caturwidhāḥ ||238||

kriyāguṇānāṃ sarweṣāmidamākhyānamāśrayaḥ |
indriyāṇāṃ samastānāṃ citrā iwa manaḥkriyāḥ ||239||

anāśrityaitadākhyānaṃ kathā bhuwi na widyate |
āhāramanapāśritya śarīrasyewa dhāraṇam ||240||

idaṃ sarwaiḥ kawiwarairākhyānamupajīwyate |
udayaprepsubhirbhṛtyairabhijāta iweśwaraḥ ||241||

dwaipāyanauṣṭhapuṭaniḥsṛtamaprameyaṃ; puṇyaṃ pawitramatha pāpaharaṃ śiwaṃ ca |
yo bhārataṃ samadhigacchati wācyamānaṃ; kiṃ tasya puṣkarajalairabhiṣecanena ||242||

ākhyānaṃ tadidamanuttamaṃ mahārthaṃ; winyastaṃ mahadiha parwasaṅgraheṇa |
śrutwādau bhawati nṛṇāṃ sukhāwagāhaṃ; wistīrṇaṃ lawaṇajalaṃ yathā plawena ||243||






              pauṣyaparwa
                  3


sūta uwāca||

\bg

janamejayaḥ pārikṣitaḥ saha bhrātṛbhiḥ kurukṣetre dīrghasatramupāste |
tasya bhrātarastrayaḥ śrutasena ugraseno bhīmasena iti | 001 |
teṣu tatsatramupāsīneṣu tatra śwābhyāgacchatsārameyaḥ |
sa janamejayasya bhrātṛbhirabhihato rorūyamāṇo mātuḥ samīpamupāgacchat | 002 |
taṃ mātā rorūyamāṇamuwāca |
kiṃ rodiṣi |
kenāsyabhihata iti | 003 |
sa ewamukto mātaraṃ pratyuwāca |
janamejayasya bhrātṛbhirabhihato'smīti | 004 |
taṃ mātā pratyuwāca |
wyaktaṃ twayā tatrāparāddhaṃ yenāsyabhihata iti | 005 |
sa tāṃ punaruwāca |
nāparādhyāmi kiñcit |
nāwekṣe hawīṃṣi nāwaliha iti | 006 |
tacchrutwā tasya mātā saramā putraśokārtā tatsatramupāgacchadyatra sa janamejayaḥ saha bhrātṛbhirdīrghasatramupāste | 007 |
sa tayā kruddhayā tatroktaḥ |
ayaṃ me putro na kiñcidaparādhyati |
kimarthamabhihata iti |
yasmāccāyamabhihato'napakārī tasmādadṛṣṭaṃ twāṃ bhayamāgamiṣyatīti | 008 |
sa janamejaya ewamukto dewaśunyā saramayā dṛḍhaṃ sambhrānto wiṣaṇṇaścāsīt | 009 |
sa tasminsatre samāpte hāstinapuraṃ pratyetya purohitamanurūpamanwicchamānaḥ paraṃ yatnamakarodyo me pāpakṛtyāṃ śamayediti | 010 |
sa kadācinmṛgayāṃ yātaḥ pārikṣito janamejayaḥ kasmiṃścitswawiṣayoddeśe āśramamapaśyat | 011 |
tatra kaścidṛṣirāsāṃ cakre śrutaśrawā nāma |
tasyābhimataḥ putra āste somaśrawā nāma | 012 |
tasya taṃ putramabhigamya janamejayaḥ pārikṣitaḥ paurohityāya wawre | 013 |
sa namaskṛtya tamṛṣimuwāca |
bhagawannayaṃ tawa putro mama purohito'stwiti | 014 |
sa ewamuktaḥ pratyuwāca |
bho janamejaya putro'yaṃ mama sarpyāṃ jātaḥ |
mahātapaswī swādhyāyasampanno mattapowīryasambhṛto macchukraṃ pītawatyāstasyāḥ kukṣau saṃwṛddhaḥ |
samartho'yaṃ bhawataḥ sarwāḥ pāpakṛtyāḥ śamayitumantareṇa mahādewakṛtyām |
asya twekamupāṃśuwratam |
yadenaṃ kaścidbrāhmaṇaḥ kañcidarthamabhiyācettaṃ tasmai dadyādayam |
yadyetadutsahase tato nayaswainamiti | 015 |
tenaiwamutko janamejayastaṃ pratyuwāca |
bhagawaṃstathā bhawiṣyatīti | 016 |
sa taṃ purohitamupādāyopāwṛtto bhrātṛnuwāca |
mayāyaṃ wṛta upādhyāyaḥ |
yadayaṃ brūyāttatkāryamawicārayadbhiriti | 017 |
tenaiwamuktā bhrātarastasya tathā cakruḥ |
sa tathā bhrātṛnsaṃdiśya takṣaśilāṃ pratyabhipratasthe |
taṃ ca deśaṃ waśe sthāpayāmāsa | 018 |
etasminnantare kaścidṛṣirdhaumyo nāmāyodaḥ |
tasya śiṣyāstrayo babhūwurupamanyurāruṇirwedaśceti | 019 |
sa ekaṃ śiṣyamāruṇiṃ pāñcālyaṃ preṣayāmāsa |
gaccha kedārakhaṇḍaṃ badhāneti | 020 |
sa upādhyāyena saṃdiṣṭa āruṇiḥ pāñcālyastatra gatwā tatkedārakhaṇḍaṃ baddhuṃ nāśaknot | 021 |
sa kliśyamāno'paśyadupāyam |
bhawatwewaṃ kariṣyāmīti | 022 |
sa tatra saṃwiweśa kedārakhaṇḍe |
śayāne tasmiṃstadudakaṃ tasthau | 023 |
tataḥ kadācidupādhyāya āyodo dhaumyaḥ śiṣyānapṛcchat |
kwa āruṇiḥ pāñcālyo gata iti | 024 |
te pratyūcuḥ |
bhagawataiwa preṣito gaccha kedārakhaṇḍaṃ badhāneti | 025 |
sa ewamuktastāñśiṣyānpratyuwāca |
tasmātsarwe tatra gacchāmo yatra sa iti | 026 |
sa tatra gatwā tasyāhwānāya śabdaṃ cakāra |
bho āruṇe pāñcālya kwāsi |
watsaihīti | 027 |
sa tacchrutwā āruṇirupādhyāyawākyaṃ tasmātkedārakhaṇḍātsahasotthāya tamupādhyāyamupatasthe |
prowāca cainam |
ayamasmyatra kedārakhaṇḍe niḥsaramāṇamudakamawāraṇīyaṃ saṃroddhuṃ saṃwiṣṭo bhagawacchabdaṃ śrutwaiwa sahasā widārya kedārakhaṇḍaṃ bhawantamupasthitaḥ |
tadabhiwādaye bhagawantam |
ājñāpayatu bhawān |
kiṃ karawāṇīti | 028 |
tamupādhyāyo'brawīt |
yasmādbhawānkedārakhaṇḍamawadāryotthitastasmādbhawānuddālaka ewa nāmnā bhawiṣyatīti | 029 |
sa upādhyāyenānugṛhītaḥ |
yasmāttwayā madwaco'nuṣṭhitaṃ tasmācchreyo'wāpsyasīti |
sarwe ca te wedāḥ pratibhāsyanti sarwāṇi ca dharmaśāstrāṇīti | 030 |
sa ewamukta upādhyāyeneṣṭaṃ deśaṃ jagāma | 031 |
athāparaḥ śiṣyastasyaiwāyodasya dhaumyasyopamanyurnāma | 032 |
tamupādhyāyaḥ preṣayāmāsa |
watsopamanyo gā rakṣasweti | 033 |
sa upādhyāyawacanādarakṣadgāḥ |
sa cāhani gā rakṣitwā diwasakṣaye'bhyāgamyopādhyāyasyāgrataḥ sthitwā namaścakre | 034 |
tamupādhyāyaḥ pīwānamapaśyat |
uwāca cainam |
watsopamanyo kena wṛttiṃ kalpayasi |
pīwānasi dṛḍhamiti | 035 |
sa upādhyāyaṃ pratyuwāca |
bhaikṣeṇa wṛttiṃ kalpayāmīti | 036 |
tamupādhyāyaḥ pratyuwāca |
mamāniwedya bhaikṣaṃ nopayoktawyamiti | 037 |
sa tathetyuktwā punararakṣadgāḥ |
rakṣitwā cāgamya tathaiwopādhyāyasyāgrataḥ sthitwā namaścakre | 038 |
tamupādhyāyastathāpi pīwānamewa dṛṣṭwowāca |
watsopamanyo sarwamaśeṣataste bhaikṣaṃ gṛhṇāmi |
kenedānīṃ wṛttiṃ kalpayasīti | 039 |
sa ewamukta upādhyāyena pratyuwāca |
bhagawate niwedya pūrwamaparaṃ carāmi |
tena wṛttiṃ kalpayāmīti | 040 |
tamupādhyāyaḥ pratyuwāca |
naiṣā nyāyyā guruwṛttiḥ |
anyeṣāmapi wṛttyuparodhaṃ karoṣyewaṃ wartamānaḥ |
lubdho'sīti | 041 |
sa tathetyuktwā gā arakṣat |
rakṣitwā ca punarupādhyāyagṛhamāgamyopādhyāyasyāgrataḥ sthitwā namaścakre | 042 |
tamupādhyāyastathāpi pīwānamewa dṛṣṭwā punaruwāca |
ahaṃ te sarwaṃ bhaikṣaṃ gṛhṇāmi na cānyaccarasi |
pīwānasi |
kena wṛttiṃ kalpayasīti | 043 |
sa upādhyāyaṃ pratyuwāca |
bho etāsāṃ gawāṃ payasā wṛttiṃ kalpayāmīti | 044 |
tamupādhyāyaḥ pratyuwāca |
naitannyāyyaṃ paya upayoktuṃ bhawato mayānanujñātamiti | 045 |
sa tatheti pratijñāya gā rakṣitwā punarupādhyāyagṛhānetya guroragrataḥ sthitwā namaścakre | 046 |
tamupādhyāyaḥ pīwānamewāpaśyat |
uwāca cainam |
bhaikṣaṃ nāśnāsi na cānyaccarasi |
payo na pibasi |
pīwānasi |
kena wṛttiṃ kalpayasīti | 047 |
sa ewamukta upādhyāyaṃ pratyuwāca |
bhoḥ phenaṃ pibāmi yamime watsā mātṛṇāṃ stanaṃ pibanta udgirantīti | 048 |
tamupādhyāyaḥ pratyuwāca |
ete twadanukampayā guṇawanto watsāḥ prabhūtataraṃ phenamudgiranti |
tadewamapi watsānāṃ wṛttyuparodhaṃ karoṣyewaṃ wartamānaḥ |
phenamapi bhawānna pātumarhatīti | 049 |
sa tatheti pratijñāya nirāhārastā gā arakṣat |
tathā pratiṣiddho bhaikṣaṃ nāśnāti na cānyaccarati |
payo na pibati |
phenaṃ nopayuṅkte | 050 |
sa kadācidaraṇye kṣudhārto'rkapatrāṇyabhakṣayat | 051 |
sa tairarkapatrairbhakṣitaiḥ kṣārakaṭūṣṇawipākibhiścakṣuṣyupahato'ndho'bhawat |
so'ndho'pi caṅkramyamāṇaḥ kūpe'patat | 052 |
atha tasminnanāgacchatyupādhyāyaḥ śiṣyānawocat |
mayopamanyuḥ sarwataḥ pratiṣiddhaḥ |
sa niyataṃ kupitaḥ |
tato nāgacchati ciragataśceti | 053 |
sa ewamuktwā gatwāraṇyamupamanyorāhwānaṃ cakre |
bho upamanyo kwāsi |
watsaihīti | 054 |
sa tadāhwānamupādhyāyācchrutwā pratyuwācoccaiḥ |
ayamasmi bho upādhyāya kūpe patita iti | 055 |
tamupādhyāyaḥ pratyuwāca |
kathamasi kūpe patita iti | 056 |
sa taṃ pratyuwāca |
arkapatrāṇi bhakṣayitwāndhībhūto'smi |
ataḥ kūpe patita iti | 057 |
tamupādhyāyaḥ pratyuwāca |
aświnau stuhi |
tau twāṃ cakṣuṣmantaṃ kariṣyato dewabhiṣajāwiti | 058 |
sa ewamukta upādhyāyena stotuṃ pracakrame dewāwaświnau wāgbhirṛgbhiḥ | 059 |
\eg


pra pūrwagau pūrwajau citrabhānū; girā wā śaṃsāmi tapanāwanantau |
diwyau suparṇau wirajau wimānā; wadhikṣiyantau bhuwanāni wiśwā ||60||

hiraṇmayau śakunī sāmparāyau; nāsatyadasrau sunasau waijayantau |
śukraṃ wayantau tarasā suwemā; wabhi wyayantāwasitaṃ wiwaswat ||61||

grastāṃ suparṇasya balena wartikā; mamuñcatāmaświnau saubhagāya |
tāwatsuwṛttāwanamanta māyayā; sattamā gā aruṇā udāwahan ||62||

ṣaṣṭiśca gāwastriśatāśca dhenawa; ekaṃ watsaṃ suwate taṃ duhanti |
nānāgoṣṭhā wihitā ekadohanā; stāwaświnau duhato gharmamukthyam ||63||

ekāṃ nābhiṃ saptaśatā arāḥ śritāḥ; pradhiṣwanyā wiṃśatirarpitā arāḥ |
anemi cakraṃ pariwartate'jaraṃ; māyāświnau samanakti carṣaṇī ||64||

ekaṃ cakraṃ wartate dwādaśāraṃ pradhi; ṣaṇṇābhimekākṣamamṛtasya dhāraṇam |
yasmindewā adhi wiśwe wiṣaktā; stāwaświnau muñcato mā wiṣīdatam ||65||

aśwināwindramamṛtaṃ wṛttabhūyau; tirodhattāmaświnau dāsapatnī |
bhittwā girimaświnau gāmudācarantau; tadwṛṣṭamahnā prathitā walasya ||66||

yuwāṃ diśo janayatho daśāgre; samānaṃ mūrdhni rathayā wiyanti |
tāsāṃ yātamṛṣayo'nuprayānti; dewā manuṣyāḥ kṣitimācaranti ||67||

yuwāṃ warṇānwikurutho wiśwarūpāṃ; ste'dhikṣiyanti bhuwanāni wiśwā |
te bhānawo'pyanusṛtāścaranti; dewā manuṣyāḥ kṣitimācaranti ||68||

tau nāsatyāwaśwināwāmahe wāṃ; srajaṃ ca yāṃ bibhṛthaḥ puṣkarasya |
tau nāsatyāwamṛtāwṛtāwṛdhā; wṛte dewāstatprapadena sūte ||69||

mukhena garbhaṃ labhatāṃ yuwānau; gatāsuretatprapadena sūte |
sadyo jāto mātaramatti garbha; stāwaświnau muñcatho jīwase gāḥ ||70||

ewaṃ tenābhiṣṭutāwaśwināwājagmatuḥ |
āhatuścainam |
prītau swaḥ |
eṣa te'pūpaḥ |
aśānainamiti | 071 |
sa ewamuktaḥ pratyuwāca |
nānṛtamūcaturbhawantau |
na twahametamapūpamupayoktumutsahe aniwedya gurawa iti | 072 |
tatastamaśwināwūcatuḥ |
āwābhyāṃ purastādbhawata upādhyāyenaiwamewābhiṣṭutābhyāmapūpaḥ prītābhyāṃ dattaḥ |
upayuktaśca sa tenāniwedya gurawe |
twamapi tathaiwa kuruṣwa yathā kṛtamupādhyāyeneti | 073 |
sa ewamuktaḥ punarewa pratyuwācaitau |
pratyanunaye bhawantāwaświnau |
notsahe'hamaniwedyopādhyāyāyopayoktumiti | 074 |
tamaśwināwāhatuḥ |
prītau swastawānayā guruwṛttyā |
upādhyāyasya te kārṣṇāyasā dantāḥ |
bhawato hiraṇmayā bhawiṣyanti |
cakṣuṣmāṃśca bhawiṣyasi |
śreyaścāwāpsyasīti | 075 |
sa ewamukto'świbhyāṃ labdhacakṣurupādhyāyasakāśamāgamyopādhyāyamabhiwādyācacakṣe |
sa cāsya prītimānabhūt | 076 |
āha cainam |
yathāśwināwāhatustathā twaṃ śreyo'wāpsyasīti |
sarwe ca te wedāḥ pratibhāsyantīti | 077 |
eṣā tasyāpi parīkṣopamanyoḥ | 078 |
athāparaḥ śiṣyastasyaiwāyodasya dhaumyasya wedo nāma | 079 |
tamupādhyāyaḥ saṃdideśa |
watsa weda ihāsyatām |
bhawatā madgṛhe kañcitkālaṃ śuśrūṣamāṇena bhawitawyam |
śreyaste bhawiṣyatīti | 080 |
sa tathetyuktwā gurukule dīrghakālaṃ guruśuśrūṣaṇaparo'wasat |
gauriwa nityaṃ guruṣu dhūrṣu niyujyamānaḥ śītoṣṇakṣuttṛṣṇāduḥkhasahaḥ sarwatrāpratikūlaḥ | 081 |
tasya mahatā kālena guruḥ paritoṣaṃ jagāma |
tatparitoṣācca śreyaḥ sarwajñatāṃ cāwāpa |
eṣā tasyāpi parīkṣā wedasya | 082 |
sa upādhyāyenānujñātaḥ samāwṛttastasmādgurukulawāsādgṛhāśramaṃ pratyapadyata |
tasyāpi swagṛhe wasatastrayaḥ śiṣyā babhūwuḥ | 083 |
sa śiṣyānna kiñciduwāca |
karma wā kriyatāṃ guruśuśrūṣā weti |
duḥkhābhijño hi gurukulawāsasya śiṣyānparikleśena yojayituṃ neyeṣa | 084 |
atha kasyacitkālasya wedaṃ brāhmaṇaṃ janamejayaḥ pauṣyaśca kṣatriyāwupetyopādhyāyaṃ warayāṃ cakratuḥ | 085 |
sa kadācidyājyakāryeṇābhiprasthita uttaṅkaṃ nāma śiṣyaṃ niyojayāmāsa |
bho uttaṅka yatkiñcidasmadgṛhe parihīyate tadicchāmyahamaparihīṇaṃ bhawatā kriyamāṇamiti | 086 |
sa ewaṃ pratisamādiśyottaṅkaṃ wedaḥ prawāsaṃ jagāma | 087 |
athottaṅko guruśuśrūṣurguruniyogamanutiṣṭhamānastatra gurukule wasati sma | 088 |
sa wasaṃstatropādhyāyastrībhiḥ sahitābhirāhūyoktaḥ |
upādhyāyinī te ṛtumatī |
upādhyāyaśca proṣitaḥ |
asyā yathāyamṛturwandhyo na bhawati tathā kriyatām |
etadwiṣīdatīti | 089 |
sa ewamuktastāḥ striyaḥ pratyuwāca |
na mayā strīṇāṃ wacanādidamakāryaṃ kāryam |
na hyahamupādhyāyena saṃdiṣṭaḥ |
akāryamapi twayā kāryamiti | 090 |
tasya punarupādhyāyaḥ kālāntareṇa gṛhānupajagāma tasmātprawāsāt |
sa tadwṛttaṃ tasyāśeṣamupalabhya prītimānabhūt | 091 |
uwāca cainam |
watsottaṅka kiṃ te priyaṃ karawāṇīti |
dharmato hi śuśrūṣito'smi bhawatā |
tena prītiḥ paraspareṇa nau saṃwṛddhā |
tadanujāne bhawantam |
sarwāmewa siddhiṃ prāpsyasi |
gamyatāmiti | 092 |
sa ewamuktaḥ pratyuwāca |
kiṃ te priyaṃ karawāṇīti |
ewaṃ hyāhuḥ | 093 |
yaścādharmeṇa wibrūyādyaścādharmeṇa pṛcchati | 094 |
tayoranyataraḥ praiti widweṣaṃ cādhigacchati |
so'hamanujñāto bhawatā icchāmīṣṭaṃ te gurwarthamupahartumiti | 095 |
tenaiwamukta upādhyāyaḥ pratyuwāca |
watsottaṅka uṣyatāṃ tāwaditi | 096 |
sa kadācittamupādhyāyamāhottaṅkaḥ |
ājñāpayatu bhawān |
kiṃ te priyamupaharāmi gurwarthamiti | 097 |
tamupādhyāyaḥ pratyuwāca |
watsottaṅka bahuśo māṃ codayasi gurwarthamupahareyamiti |
tadgaccha |
enāṃ prawiśyopādhyāyinīṃ pṛccha kimupaharāmīti |
eṣā yadbrawīti tadupaharasweti | 098 |
sa ewamukta upādhyāyenopādhyāyinīmapṛcchat |
bhawatyupādhyāyenāsmyanujñāto gṛhaṃ gantum |
tadicchāmīṣṭaṃ te gurwarthamupahṛtyānṛṇo gantum |
tadājñāpayatu bhawatī |
kimupaharāmi gurwarthamiti | 099 |
saiwamuktopādhyāyinyuttaṅkaṃ pratyuwāca |
gaccha pauṣyaṃ rājānam |
bhikṣaswa tasya kṣatriyayā pinaddhe kuṇḍale |
te ānayaswa |
itaścaturthe'hani puṇyakaṃ bhawitā |
tābhyāmābaddhābhyāṃ brāhmaṇānpariweṣṭumicchāmi |
śobhamānā yathā tābhyāṃ kuṇḍalābhyāṃ tasminnahani sampādayaswa |
śreyo hi te syātkṣaṇaṃ kurwata iti | 100 |
sa ewamukta upādhyāyinyā prātiṣṭhatottaṅkaḥ |
sa pathi gacchannapaśyadṛṣabhamatipramāṇaṃ tamadhirūḍhaṃ ca puruṣamatipramāṇamewa | 101 |
sa puruṣa uttaṅkamabhyabhāṣata |
uttaṅkaitatpurīṣamasya ṛṣabhasya bhakṣayasweti | 102 |
sa ewamukto naicchat | 103 |
tamāha puruṣo bhūyaḥ |
bhakṣayaswottaṅka |
mā wicāraya |
upādhyāyenāpi te bhakṣitaṃ pūrwamiti | 104 |
sa ewamukto bāḍhamityuktwā tadā tadṛṣabhasya purīṣaṃ mūtraṃ ca bhakṣayitwottaṅkaḥ pratasthe yatra sa kṣatriyaḥ pauṣyaḥ | 105 |
tamupetyāpaśyaduttaṅka āsīnam |
sa tamupetyāśīrbhirabhinandyowāca |
arthī bhawantamupagato'smīti | 106 |
sa enamabhiwādyowāca |
bhagawanpauṣyaḥ khalwaham |
kiṃ karawāṇīti | 107 |
tamuwācottaṅkaḥ |
gurwarthe kuṇḍalābhyāmarthyāgato'smīti ye te kṣatriyayā pinaddhe kuṇḍale te bhawāndātumarhatīti | 108 |
taṃ pauṣyaḥ pratyuwāca |
prawiśyāntaḥpuraṃ kṣatriyā yācyatāmiti | 109 |
sa tenaiwamuktaḥ prawiśyāntaḥpuraṃ kṣatriyāṃ nāpaśyat | 110 |
sa pauṣyaṃ punaruwāca |
na yuktaṃ bhawatā wayamanṛtenopacaritum |
na hi te kṣatriyāntaḥpure saṃnihitā |
naināṃ paśyāmīti | 111 |
sa ewamuktaḥ pauṣyastaṃ pratyuwāca |
samprati bhawānucchiṣṭaḥ |
smara tāwat |
na hi sā kṣatriyā ucchiṣṭenāśucinā wā śakyā draṣṭum |
patiwratātwādeṣā nāśucerdarśanamupaitīti | 112 |
athaiwamukta uttaṅkaḥ smṛtwowāca |
asti khalu mayocchiṣṭenopaspṛṣṭaṃ śīghraṃ gacchatā ceti | 113 |
taṃ pauṣyaḥ pratyuwāca |
etattadewaṃ hi |
na gacchatopaspṛṣṭaṃ bhawati na sthiteneti | 114 |
athottaṅkastathetyuktwā prāṅmukha upawiśya suprakṣālitapāṇipādawadano'śabdābhir hṛdayaṅgamābhiradbhirupaspṛśya triḥ pītwā dwiḥ parimṛjya khānyadbhirupaspṛśyāntaḥpuraṃ prawiśya tāṃ kṣatriyāmapaśyat | 115 |
sā ca dṛṣṭwaiwottaṅkamabhyutthāyābhiwādyowāca |
swāgataṃ te bhagawan |
ājñāpaya kiṃ karawāṇīti | 116 |
sa tāmuwāca |
ete kuṇḍale gurwarthaṃ me bhikṣite dātumarhasīti | 117 |
sā prītā tena tasya sadbhāwena pātramayamanatikramaṇīyaśceti matwā te kuṇḍale awamucyāsmai prāyacchat | 118 |
āha cainam |
ete kuṇḍale takṣako nāgarājaḥ prārthayati |
apramatto netumarhasīti | 119 |
sa ewamuktastāṃ kṣatriyāṃ pratyuwāca |
bhawati sunirwṛtā bhawa |
na māṃ śaktastakṣako nāgarājo dharṣayitumiti | 120 |
sa ewamuktwā tāṃ kṣatriyāmāmantrya pauṣyasakāśamāgacchat | 121 |
sa taṃ dṛṣṭwowāca |
bhoḥ pauṣya prīto'smīti | 122 |
taṃ pauṣyaḥ pratyuwāca |
bhagawaṃścirasya pātramāsādyate |
bhawāṃśca guṇawānatithiḥ |
tatkariṣye śrāddham |
kṣaṇaḥ kriyatāmiti | 123 |
tamuttaṅkaḥ pratyuwāca |
kṛtakṣaṇa ewāsmi |
śīghramicchāmi yathopapannamannamupahṛtaṃ bhawateti | 124 |
sa tathetyuktwā yathopapannenānnenainaṃ bhojayāmāsa | 125 |
athottaṅkaḥ śītamannaṃ sakeśaṃ dṛṣṭwā aśucyetaditi matwā pauṣyamuwāca |
yasmānme aśucyannaṃ dadāsi tasmadandho bhawiṣyasīti | 126 |
taṃ pauṣyaḥ pratyuwāca |
yasmāttwamapyaduṣṭamannaṃ dūṣayasi tasmādanapatyo bhawiṣyasīti | 127 |
so'tha pauṣyastasyāśucibhāwamannasyāgamayāmāsa | 128 |
atha tadannaṃ muktakeśyā striyopahṛtaṃ sakeśamaśuci matwottaṅkaṃ prasādayāmāsa |
bhagawannajñānādetadannaṃ sakeśamupahṛtaṃ śītaṃ ca |
tatkṣāmaye bhawantam |
na bhaweyamandha iti | 129 |
tamuttaṅkaḥ pratyuwāca |
na mṛṣā brawīmi |
bhūtwā twamandho nacirādanandho bhawiṣyasīti |
mamāpi śāpo na bhawedbhawatā datta iti | 130 |
taṃ pauṣyaḥ pratyuwāca |
nāhaṃ śaktaḥ śāpaṃ pratyādātum |
na hi me manyuradyāpyupaśamaṃ gacchati |
kiṃ caitadbhawatā na jñāyate yathā | 131 |

nāwanītaṃ hṛdayaṃ brāhmaṇasya; wāci kṣuro nihitastīkṣṇadhāraḥ |
wiparītametadubhayaṃ kṣatriyasya; wāṅnāwanītī hṛdayaṃ tīkṣṇadhāram ||132||

iti |
tadewaṃ gate na śakto'haṃ tīkṣṇahṛdayatwāttaṃ śāpamanyathā kartum |
gamyatāmiti | 133 |
tamuttaṅkaḥ pratyuwāca |
bhawatāhamannasyāśucibhāwamāgamayya pratyanunītaḥ |
prākca te'bhihitam |
yasmādaduṣṭamannaṃ dūṣayasi tasmādanapatyo bhawiṣyasīti |
duṣṭe cānne naiṣa mama śāpo bhawiṣyatīti | 134 |
sādhayāmastāwadityuktwā prātiṣṭhatottaṅkaste kuṇḍale gṛhītwā | 135 |
so'paśyatpathi nagnaṃ śramaṇamāgacchantaṃ muhurmuhurdṛśyamānamadṛśyamānaṃ ca |
athottaṅkaste kuṇḍale bhūmau nikṣipyodakārthaṃ pracakrame | 136 |
etasminnantare sa śramaṇastwaramāṇa upasṛtya te kuṇḍale gṛhītwā prādrawat |
tamuttaṅko'bhisṛtya jagrāha |
sa tadrūpaṃ wihāya takṣakarūpaṃ kṛtwā sahasā dharaṇyāṃ wiwṛtaṃ mahābilaṃ wiweśa | 137 |
prawiśya ca nāgalokaṃ swabhawanamagacchat |
tamuttaṅko'nwāwiweśa tenaiwa bilena |
prawiśya ca nāgānastuwadebhiḥ ślokaiḥ | 138 |

ya airāwatarājānaḥ sarpāḥ samitiśobhanāḥ |
warṣanta iwa jīmūtāḥ sawidyutpawaneritāḥ ||139||

surūpāśca wirūpāśca tathā kalmāṣakuṇḍalāḥ |
ādityawannākapṛṣṭhe rejurairāwatodbhawāḥ ||140||

bahūni nāgawartmāni gaṅgāyāstīra uttare |
icchetko'rkāṃśusenāyāṃ cartumairāwataṃ winā ||141||

śatānyaśītiraṣṭau ca sahasrāṇi ca wiṃśatiḥ |
sarpāṇāṃ pragrahā yānti dhṛtarāṣṭro yadejati ||142||

ye cainamupasarpanti ye ca dūraṃ paraṃ gatāḥ |
ahamairāwatajyeṣṭhabhrātṛbhyo'karawaṃ namaḥ ||143||

yasya wāsaḥ kurukṣetre khāṇḍawe cābhawatsadā |
taṃ kādraweyamastauṣaṃ kuṇḍalārthāya takṣakam ||144||

takṣakaścāśwasenaśca nityaṃ sahacarāwubhau |
kurukṣetre niwasatāṃ nadīmikṣumatīmanu ||145||

jaghanyajastakṣakasya śrutaseneti yaḥ śrutaḥ |
awasadyo mahaddyumni prārthayannāgamukhyatām ||146||

karawāṇi sadā cāhaṃ namastasmai mahātmane ||146||

ewaṃ stuwannapi nāgānyadā te kuṇḍale nālabhadathāpaśyatstriyau tantre adhiropya paṭaṃ wayantyau | 147 |
tasmiṃśca tantre kṛṣṇāḥ sitāśca tantawaḥ |
cakraṃ cāpaśyatṣaḍbhiḥ kumāraiḥ pariwartyamānam |
puruṣaṃ cāpaśyaddarśanīyam | 148 |
sa tānsarwāṃstuṣṭāwa ebhirmantrawādaślokaiḥ | 149 |

trīṇyarpitānyatra śatāni madhye; ṣaṣṭiśca nityaṃ carati dhruwe'smin |
cakre caturwiṃśatiparwayoge; ṣaḍyatkumārāḥ pariwartayanti ||150||

tantraṃ cedaṃ wiśwarūpaṃ yuwatyau; wayatastantūnsatataṃ wartayantyau |
kṛṣṇānsitāṃścaiwa wiwartayantyau; bhūtānyajasraṃ bhuwanāni caiwa ||151||

wajrasya bhartā bhuwanasya goptā; wṛtrasya hantā namucernihantā |
kṛṣṇe wasāno wasane mahātmā; satyānṛte yo wiwinakti loke ||152||

yo wājinaṃ garbhamapāṃ purāṇaṃ; waiśwānaraṃ wāhanamabhyupetaḥ |
namaḥ sadāsmai jagadīśwarāya; lokatrayeśāya puraṃdarāya ||153||

tataḥ sa enaṃ puruṣaḥ prāha |
prīto'smi te'hamanena stotreṇa |
kiṃ te priyaṃ karawāṇīti | 154 |
sa tamuwāca |
nāgā me waśamīyuriti | 155 |
sa enaṃ puruṣaḥ punaruwāca |
etamaśwamapāne dhamasweti | 156 |
sa tamaśwamapāne'dhamat |
athāśwāddhamyamānātsarwasrotobhyaḥ sadhūmā arciṣo'gnerniṣpetuḥ | 157 |
tābhirnāgaloko dhūpitaḥ | 158 |
atha sasambhramastakṣako'gnitejobhayawiṣaṇṇaste kuṇḍale gṛhītwā sahasā swabhawanānniṣkramyottaṅkamuwāca |
ete kuṇḍale pratigṛhṇātu bhawāniti | 159 |
sa te pratijagrāhottaṅkaḥ |
kuṇḍale pratigṛhyācintayat |
adya tatpuṇyakamupādhyāyinyāḥ |
dūraṃ cāhamabhyāgataḥ |
kathaṃ nu khalu sambhāwayeyamiti | 160 |
tata enaṃ cintayānamewa sa puruṣa uwāca |
uttaṅka enamaśwamadhiroha |
eṣa twāṃ kṣaṇādewopādhyāyakulaṃ prāpayiṣyatīti | 161 |
sa tathetyuktwā tamaśwamadhiruhya pratyājagāmopādhyāyakulam |
upādhyāyinī ca snātā keśānāwapayantyupawiṣṭottaṅko nāgacchatīti śāpāyāsya mano dadhe | 162 |
athottaṅkaḥ prawiśya upādhyāyinīmabhyawādayat |
te cāsyai kuṇḍale prāyacchat | 163 |
sā cainaṃ pratyuwāca |
uttaṅka deśe kāle'bhyāgataḥ |
swāgataṃ te watsa |
manāgasi mayā na śaptaḥ |
śreyastawopasthitam |
siddhimāpnuhīti | 164 |
athottaṅka upādhyāyamabhyawādayat |
tamupādhyāyaḥ pratyuwāca |
watsottaṅka swāgataṃ te |
kiṃ ciraṃ kṛtamiti | 165 |
tamuttaṅka upādhyāyaṃ pratyuwāca |
bhostakṣakeṇa nāgarājena wighnaḥ kṛto'sminkarmaṇi |
tenāsmi nāgalokaṃ nītaḥ | 166 |
tatra ca mayā dṛṣṭe striyau tantre'dhiropya paṭaṃ wayantyau |
tasmiṃśca tantre kṛṣṇāḥ sitāśca tantawaḥ |
kiṃ tat | 167 |
tatra ca mayā cakraṃ dṛṣṭaṃ dwādaśāram |
ṣaṭcainaṃ kumārāḥ pariwartayanti |
tadapi kim | 168 |
puruṣaścāpi mayā dṛṣṭaḥ |
sa punaḥ kaḥ | 169 |
aśwaścātipramāṇayuktaḥ |
sa cāpi kaḥ | 170 |
pathi gacchatā mayā ṛṣabho dṛṣṭaḥ |
taṃ ca puruṣo'dhirūḍhaḥ |
tenāsmi sopacāramuktaḥ |
uttaṅkāsya ṛṣabhasya purīṣaṃ bhakṣaya |
upādhyāyenāpi te bhakṣitamiti |
tatastadwacanānmayā tadṛṣabhasya purīṣamupayuktam |
tadicchāmi bhawatopadiṣṭaṃ kiṃ taditi | 171 |
tenaiwamukta upādhyāyaḥ pratyuwāca |
ye te striyau dhātā widhātā ca |
ye ca te kṛṣṇāḥ sitāśca tantawaste rātryahanī | 172 |
yadapi taccakraṃ dwādaśāraṃ ṣaṭkumārāḥ pariwartayanti te ṛtawaḥ ṣaṭsaṃwatsaraścakram |
yaḥ puruṣaḥ sa parjanyaḥ |
yo'śwaḥ so'gniḥ | 173 |
ya ṛṣabhastwayā pathi gacchatā dṛṣṭaḥ sa airāwato nāgarājaḥ |
yaścainamadhirūḍhaḥ sa indraḥ |
yadapi te purīṣaṃ bhakṣitaṃ tasya ṛṣabhasya tadamṛtam | 174 |
tena khalwasi na wyāpannastasminnāgabhawane |
sa cāpi mama sakhā indraḥ | 175 |
tadanugrahātkuṇḍale gṛhītwā punarabhyāgato'si |
tatsaumya gamyatām |
anujāne bhawantam |
śreyo'wāpsyasīti | 176 |
sa upādhyāyenānujñāta uttaṅkaḥ kruddhastakṣakasya praticikīrṣamāṇo hāstinapuraṃ pratasthe | 177 |

sa hāstinapuraṃ prāpya nacirāddwijasattamaḥ |
samāgacchata rājānamuttaṅko janamejayam ||178||

purā takṣaśilātastaṃ niwṛttamaparājitam |
samyagwijayinaṃ dṛṣṭwā samantānmantribhirwṛtam ||179||

tasmai jayāśiṣaḥ pūrwaṃ yathānyāyaṃ prayujya saḥ |
uwācainaṃ wacaḥ kāle śabdasampannayā girā ||180||

anyasminkaraṇīye twaṃ kārye pārthiwasattama |
bālyādiwānyadewa twaṃ kuruṣe nṛpasattama ||181||

ewamuktastu wipreṇa sa rājā pratyuwāca ha |
janamejayaḥ prasannātmā samyaksampūjya taṃ munim ||182||

āsāṃ prajānāṃ paripālanena; swaṃ kṣatradharmaṃ paripālayāmi |
prabrūhi wā kiṃ kriyatāṃ dwijendra; śuśrūṣurasmyadya wacastwadīyam ||183||

sa ewamuktastu nṛpottamena; dwijottamaḥ puṇyakṛtāṃ wariṣṭhaḥ |
uwāca rājānamadīnasattwaṃ; swamewa kāryaṃ nṛpateśca yattat ||184||

takṣakeṇa narendrendra yena te hiṃsitaḥ pitā |
tasmai pratikuruṣwa twaṃ pannagāya durātmane ||185||

kāryakālaṃ ca manye'haṃ widhidṛṣṭasya karmaṇaḥ |
tadgacchāpacitiṃ rājanpitustasya mahātmanaḥ ||186||

tena hyanaparādhī sa daṣṭo duṣṭāntarātmanā |
pañcatwamagamadrājā wajrāhata iwa drumaḥ ||187||

baladarpasamutsiktastakṣakaḥ pannagādhamaḥ |
akāryaṃ kṛtawānpāpo yo'daśatpitaraṃ tawa ||188||

rājarṣiwaṃśagoptāramamarapratimaṃ nṛpam |
jaghāna kāśyapaṃ caiwa nyawartayata pāpakṛt ||189||

dagdhumarhasi taṃ pāpaṃ jwalite hawyawāhane |
sarpasatre mahārāja twayi taddhi widhīyate ||190||

ewaṃ pituścāpacitiṃ gatawāṃstwaṃ bhawiṣyasi |
mama priyaṃ ca sumahatkṛtaṃ rājanbhawiṣyati ||191||

karmaṇaḥ pṛthiwīpāla mama yena durātmanā |
wighnaḥ kṛto mahārāja gurwarthaṃ carato'nagha ||192||

etacchrutwā tu nṛpatistakṣakasya cukopa ha |
uttaṅkawākyahawiṣā dīpto'gnirhawiṣā yathā ||193||

apṛcchacca tadā rājā mantriṇaḥ swānsuduḥkhitaḥ |
uttaṅkasyaiwa sāṃnidhye pituḥ swargagatiṃ prati ||194||

tadaiwa hi sa rājendro duḥkhaśokāpluto'bhawat |
yadaiwa pitaraṃ wṛttamuttaṅkādaśṛṇottadā ||195||

              paulomaparwa
                  4

lomaharṣaṇaputra ugraśrawāḥ sūtaḥ paurāṇiko naimiṣāraṇye śaunakasya kulapaterdwādaśawārṣike satre ṛṣīnabhyāgatānupatasthe | 001 |
paurāṇikaḥ purāṇe kṛtaśramaḥ sa tānkṛtāñjaliruwāca |
kiṃ bhawantaḥ śrotumicchanti |
kimahaṃ bruwāṇīti | 002 |
tamṛṣaya ūcuḥ |
paramaṃ lomaharṣaṇe prakṣyāmastwāṃ wakṣyasi ca naḥ śuśrūṣatāṃ kathāyogam |
tadbhagawāṃstu tāwacchaunako'gniśaraṇamadhyāste | 003 |

yo'sau diwyāḥ kathā weda dewatāsurasaṅkathāḥ |
manuṣyoragagandharwakathā weda ca sarwaśaḥ ||4||

sa cāpyasminmakhe saute widwānkulapatirdwijaḥ |
dakṣo dhṛtawrato dhīmāñśāstre cāraṇyake guruḥ ||5||

satyawādī śamaparastapaswī niyatawrataḥ |
sarweṣāmewa no mānyaḥ sa tāwatpratipālyatām ||6||

tasminnadhyāsati gurāwāsanaṃ paramārcitam |
tato wakṣyasi yattwāṃ sa prakṣyati dwijasattamaḥ ||7||

sūta uwāca||

ewamastu gurau tasminnupawiṣṭe mahātmani |
tena pṛṣṭaḥ kathāḥ puṇyā wakṣyāmi wiwidhāśrayāḥ ||8||

so'tha wiprarṣabhaḥ kāryaṃ kṛtwā sarwaṃ yathākramam |
dewānwāgbhiḥ pitṛnadbhistarpayitwājagāma ha ||9||

yatra brahmarṣayaḥ siddhāsta āsīnā yatawratāḥ |
yajñāyatanamāśritya sūtaputrapuraḥsarāḥ ||10||

ṛtwikṣwatha sadasyeṣu sa wai gṛhapatistataḥ |
upawiṣṭeṣūpawiṣṭaḥ śaunako'thābrawīdidam ||11||






                  5


śaunaka uwāca||

purāṇamakhilaṃ tāta pitā te'dhītawānpurā |
kaccittwamapi tatsarwamadhīṣe lomaharṣaṇe ||1||

purāṇe hi kathā diwyā ādiwaṃśāśca dhīmatām |
kathyante tāḥ purāsmābhiḥ śrutāḥ pūrwaṃ pitustawa ||2||

tatra waṃśamahaṃ pūrwaṃ śrotumicchāmi bhārgawam |
kathayaswa kathāmetāṃ kalyāḥ sma śrawaṇe tawa ||3||

sūta uwāca||

yadadhītaṃ purā samyagdwijaśreṣṭha mahātmabhiḥ |
waiśampāyanawiprādyaistaiścāpi kathitaṃ purā ||4||

yadadhītaṃ ca pitrā me samyakcaiwa tato mayā |
tattāwacchṛṇu yo dewaiḥ sendraiḥ sāgnimarudgaṇaiḥ ||5||

pūjitaḥ prawaro waṃśo bhṛgūṇāṃ bhṛgunandana ||5||

imaṃ waṃśamahaṃ brahmanbhārgawaṃ te mahāmune |
nigadāmi kathāyuktaṃ purāṇāśrayasaṃyutam ||6||

bhṛgoḥ sudayitaḥ putraścyawano nāma bhārgawaḥ |
cyawanasyāpi dāyādaḥ pramatirnāma dhārmikaḥ ||7||

pramaterapyabhūtputro ghṛtācyāṃ rururityuta ||7||

rurorapi suto jajñe śunako wedapāragaḥ |
pramadwarāyāṃ dharmātmā tawa pūrwapitāmahāt ||8||

tapaswī ca yaśaswī ca śrutawānbrahmawittamaḥ |
dharmiṣṭhaḥ satyawādī ca niyato niyatendriyaḥ ||9||

śaunaka uwāca||

sūtaputra yathā tasya bhārgawasya mahātmanaḥ |
cyawanatwaṃ parikhyātaṃ tanmamācakṣwa pṛcchataḥ ||10||

sūta uwāca||

bhṛgoḥ sudayitā bhāryā pulometyabhiwiśrutā |
tasyāṃ garbhaḥ samabhawadbhṛgorwīryasamudbhawaḥ ||11||

tasmingarbhe sambhṛte'tha pulomāyāṃ bhṛgūdwaha |
samaye samaśīlinyāṃ dharmapatnyāṃ yaśaswinaḥ ||12||

abhiṣekāya niṣkrānte bhṛgau dharmabhṛtāṃ ware |
āśramaṃ tasya rakṣo'tha pulomābhyājagāma ha ||13||

taṃ prawiśyāśramaṃ dṛṣṭwā bhṛgorbhāryāmaninditām |
hṛcchayena samāwiṣṭo wicetāḥ samapadyata ||14||

abhyāgataṃ tu tadrakṣaḥ pulomā cārudarśanā |
nyamantrayata wanyena phalamūlādinā tadā ||15||

tāṃ tu rakṣastato brahmanhṛcchayenābhipīḍitam |
dṛṣṭwā hṛṣṭamabhūttatra jihīrṣustāmaninditām ||16||

athāgniśaraṇe'paśyajjwalitaṃ jātawedasam |
tamapṛcchattato rakṣaḥ pāwakaṃ jwalitaṃ tadā ||17||

śaṃsa me kasya bhāryeyamagne pṛṣṭa ṛtena wai |
satyastwamasi satyaṃ me wada pāwaka pṛcchate ||18||

mayā hīyaṃ pūrwawṛtā bhāryārthe warawarṇinī |
paścāttwimāṃ pitā prādādbhṛgawe'nṛtakāriṇe ||19||

seyaṃ yadi warārohā bhṛgorbhāryā rahogatā |
tathā satyaṃ samākhyāhi jihīrṣāmyāśramādimām ||20||

manyurhi hṛdayaṃ me'dya pradahanniwa tiṣṭhati |
matpurwabhāryāṃ yadimāṃ bhṛguḥ prāpa sumadhyamām ||21||

tadrakṣa ewamāmantrya jwalitaṃ jātawedasam |
śaṅkamāno bhṛgorbhāryāṃ punaḥ punarapṛcchata ||22||

twamagne sarwabhūtānāmantaścarasi nityadā |
sākṣiwatpuṇyapāpeṣu satyaṃ brūhi kawe wacaḥ ||23||

matpūrwabhāryāpahṛtā bhṛguṇānṛtakāriṇā |
seyaṃ yadi tathā me twaṃ satyamākhyātumarhasi ||24||

śrutwā twatto bhṛgorbhāryāṃ hariṣyāmyahamāśramāt |
jātawedaḥ paśyataste wada satyāṃ giraṃ mama ||25||

tasya tadwacanaṃ śrutwā saptārcirduḥkhito bhṛśam |
bhīto'nṛtācca śāpācca bhṛgorityabrawīcchanaiḥ ||26||






                  6


sūta uwāca||

agneratha wacaḥ śrutwā tadrakṣaḥ prajahāra tām |
brahmanwarāharūpeṇa manomārutaraṃhasā ||1||

tataḥ sa garbho niwasankukṣau bhṛgukulodwaha |
roṣānmātuścyutaḥ kukṣeścyawanastena so'bhawat ||2||

taṃ dṛṣṭwā māturudarāccyutamādityawarcasam |
tadrakṣo bhasmasādbhūtaṃ papāta parimucya tām ||3||

sā tamādāya suśroṇī sasāra bhṛgunandanam |
cyawanaṃ bhārgawaṃ brahmanpulomā duḥkhamūrcchitā ||4||

tāṃ dadarśa swayaṃ brahmā sarwalokapitāmahaḥ |
rudatīṃ bāṣpapūrṇākṣīṃ bhṛgorbhāryāmaninditām ||5||

sāntwayāmāsa bhagawānwadhūṃ brahmā pitāmahaḥ ||5||

aśrubindūdbhawā tasyāḥ prāwartata mahānadī |
anuwartatī sṛtiṃ tasyā bhṛgoḥ patnyā yaśaswinaḥ ||6||

tasyā mārgaṃ sṛtawatīṃ dṛṣṭwā tu saritaṃ tadā |
nāma tasyāstadā nadyāścakre lokapitāmahaḥ ||7||

wadhūsareti bhagawāṃścyawanasyāśramaṃ prati ||7||

sa ewaṃ cyawano jajñe bhṛgoḥ putraḥ pratāpawān |
taṃ dadarśa pitā tatra cyawanaṃ tāṃ ca bhāminīm ||8||

sa pulomāṃ tato bhāryāṃ papraccha kupito bhṛguḥ |
kenāsi rakṣase tasmai kathiteha jihīrṣawe ||9||

na hi twāṃ weda tadrakṣo madbhāryāṃ cāruhāsinīm ||9||

tattwamākhyāhi taṃ hyadya śaptumicchāmyahaṃ ruṣā |
bibheti ko na śāpānme kasya cāyaṃ wyatikramaḥ ||10||

pulomowāca||

agninā bhagawaṃstasmai rakṣase'haṃ niweditā |
tato māmanayadrakṣaḥ krośantīṃ kurarīmiwa ||11||

sāhaṃ tawa sutasyāsya tejasā parimokṣitā |
bhasmībhūtaṃ ca tadrakṣo māmutsṛjya papāta wai ||12||

sūta uwāca||

iti śrutwā pulomāyā bhṛguḥ paramamanyumān |
śaśāpāgnimabhikruddhaḥ sarwabhakṣo bhawiṣyasi ||13||






                  7


sūta uwāca||

śaptastu bhṛguṇā wahniḥ kruddho wākyamathābrawīt |
kimidaṃ sāhasaṃ brahmankṛtawānasi sāmpratam ||1||

dharme prayatamānasya satyaṃ ca wadataḥ samam |
pṛṣṭo yadabruwaṃ satyaṃ wyabhicāro'tra ko mama ||2||

pṛṣṭo hi sākṣī yaḥ sākṣyaṃ jānamāno'nyathā wadet |
sa pūrwānātmanaḥ sapta kule hanyāttathā parān ||3||

yaśca kāryārthatattwajño jānamāno na bhāṣate |
so'pi tenaiwa pāpena lipyate nātra saṃśayaḥ ||4||

śakto'hamapi śaptuṃ twāṃ mānyāstu brāhmaṇā mama |
jānato'pi ca te wyaktaṃ kathayiṣye nibodha tat ||5||

yogena bahudhātmānaṃ kṛtwā tiṣṭhāmi mūrtiṣu |
agnihotreṣu satreṣu kriyāswatha makheṣu ca ||6||

wedoktena widhānena mayi yaddhūyate hawiḥ |
dewatāḥ pitaraścaiwa tena tṛptā bhawanti wai ||7||

āpo dewagaṇāḥ sarwe āpaḥ pitṛgaṇāstathā |
darśaśca paurṇamāsaśca dewānāṃ pitṛbhiḥ saha ||8||

dewatāḥ pitarastasmātpitaraścāpi dewatāḥ |
ekībhūtāśca pūjyante pṛthaktwena ca parwasu ||9||

dewatāḥ pitaraścaiwa juhwate mayi yatsadā |
tridaśānāṃ pitṛṇāṃ ca mukhamewamahaṃ smṛtaḥ ||10||

amāwāsyāṃ ca pitaraḥ paurṇamāsyāṃ ca dewatāḥ |
manmukhenaiwa hūyante bhuñjate ca hutaṃ hawiḥ ||11||

sarwabhakṣaḥ kathaṃ teṣāṃ bhawiṣyāmi mukhaṃ twaham ||11||

cintayitwā tato wahniścakre saṃhāramātmanaḥ |
dwijānāmagnihotreṣu yajñasatrakriyāsu ca ||12||

niroṅkārawaṣaṭkārāḥ swadhāswāhāwiwarjitāḥ |
wināgninā prajāḥ sarwāstata āsansuduḥkhitāḥ ||13||

atharṣayaḥ samudwignā dewāngatwābruwanwacaḥ |
agnināśātkriyābhraṃśādbhrāntā lokāstrayo'naghāḥ ||14||

widhadhwamatra yatkāryaṃ na syātkālātyayo yathā ||14||

atharṣayaśca dewāśca brahmāṇamupagamya tu |
agnerāwedayañśāpaṃ kriyāsaṃhāramewa ca ||15||

bhṛguṇā wai mahābhāga śapto'gniḥ kāraṇāntare |
kathaṃ dewamukho bhūtwā yajñabhāgāgrabhuktathā ||16||

hutabhuksarwalokeṣu sarwabhakṣatwameṣyati ||16||

śrutwā tu tadwacasteṣāmagnimāhūya lokakṛt |
uwāca wacanaṃ ślakṣṇaṃ bhūtabhāwanamawyayam ||17||

lokānāmiha sarweṣāṃ twaṃ kartā cānta ewa ca |
twaṃ dhārayasi lokāṃstrīnkriyāṇāṃ ca prawartakaḥ ||18||

sa tathā kuru lokeśa nocchidyerankriyā yathā ||18||

kasmādewaṃ wimūḍhastwamīśwaraḥ sanhutāśanaḥ |
twaṃ pawitraṃ yadā loke sarwabhūtagataśca ha ||19||

na twaṃ sarwaśarīreṇa sarwabhakṣatwameṣyasi |
upādāne'rciṣo yāste sarwaṃ dhakṣyanti tāḥ śikhin ||20||

yathā sūryāṃśubhiḥ spṛṣṭaṃ sarwaṃ śuci wibhāwyate |
tathā twadarcirnirdagdhaṃ sarwaṃ śuci bhawiṣyati ||21||

tadagne twaṃ mahattejaḥ swaprabhāwādwinirgatam |
swatejasaiwa taṃ śāpaṃ kuru satyamṛṣerwibho ||22||

dewānāṃ cātmano bhāgaṃ gṛhāṇa twaṃ mukhe hutam ||22||

ewamastwiti taṃ wahniḥ pratyuwāca pitāmaham |
jagāma śāsanaṃ kartuṃ dewasya parameṣṭhinaḥ ||23||

dewarṣayaśca muditāstato jagmuryathāgatam |
ṛṣayaśca yathāpūrwaṃ kriyāḥ sarwāḥ pracakrire ||24||

diwi dewā mumudire bhūtasaṅghāśca laukikāḥ |
agniśca paramāṃ prītimawāpa hatakalmaṣaḥ ||25||

ewameṣa purāwṛtta itihāso'gniśāpajaḥ |
pulomasya wināśaśca cyawanasya ca sambhawaḥ ||26||






                  8


sūta uwāca||

sa cāpi cyawano brahmanbhārgawo'janayatsutam |
sukanyāyāṃ mahātmānaṃ pramatiṃ dīptatejasam ||1||

pramatistu ruruṃ nāma ghṛtācyāṃ samajījanat |
ruruḥ pramadwarāyāṃ tu śunakaṃ samajījanat ||2||

tasya brahmanruroḥ sarwaṃ caritaṃ bhūritejasaḥ |
wistareṇa prawakṣyāmi tacchṛṇu twamaśeṣataḥ ||3||

ṛṣirāsīnmahānpūrwaṃ tapowidyāsamanwitaḥ |
sthūlakeśa iti khyātaḥ sarwabhūtahite rataḥ ||4||

etasminnewa kāle tu menakāyāṃ prajajñiwān |
gandharwarājo wiprarṣe wiśwāwasuriti śrutaḥ ||5||

athāpsarā menakā sā taṃ garbhaṃ bhṛgunandana |
utsasarja yathākālaṃ sthūlakeśāśramaṃ prati ||6||

utsṛjya caiwa taṃ garbhaṃ nadyāstīre jagāma ha |
kanyāmamaragarbhābhāṃ jwalantīmiwa ca śriyā ||7||

tāṃ dadarśa samutsṛṣṭāṃ nadītīre mahānṛṣiḥ |
sthūlakeśaḥ sa tejaswī wijane bandhuwarjitām ||8||

sa tāṃ dṛṣṭwā tadā kanyāṃ sthūlakeśo dwijottamaḥ |
jagrāhātha muniśreṣṭhaḥ kṛpāwiṣṭaḥ pupoṣa ca ||9||

wawṛdhe sā warārohā tasyāśramapade śubhā ||9||

pramadābhyo warā sā tu sarwarūpaguṇānwitā |
tataḥ pramadwaretyasyā nāma cakre mahānṛṣiḥ ||10||

tāmāśramapade tasya rururdṛṣṭwā pramadwarām |
babhūwa kila dharmātmā madanānugatātmawān ||11||

pitaraṃ sakhibhiḥ so'tha wācayāmāsa bhārgawaḥ |
pramatiścābhyayācchrutwā sthūlakeśaṃ yaśaswinam ||12||

tataḥ prādātpitā kanyāṃ rurawe tāṃ pramadwarām |
wiwāhaṃ sthāpayitwāgre nakṣatre bhagadaiwate ||13||

tataḥ katipayāhasya wiwāhe samupasthite |
sakhībhiḥ krīḍatī sārdhaṃ sā kanyā warawarṇinī ||14||

nāpaśyata prasuptaṃ wai bhujagaṃ tiryagāyatam |
padā cainaṃ samākrāmanmumūrṣuḥ kālacoditā ||15||

sa tasyāḥ sampramattāyāścoditaḥ kāladharmaṇā |
wiṣopaliptāndaśanānbhṛśamaṅge nyapātayat ||16||

sā daṣṭā sahasā bhūmau patitā gatacetanā |
wyasuraprekṣaṇīyāpi prekṣaṇīyatamākṛtiḥ ||17||

prasuptewābhawaccāpi bhuwi sarpawiṣārditā |
bhūyo manoharatarā babhūwa tanumadhyamā ||18||

dadarśa tāṃ pitā caiwa te caiwānye tapaswinaḥ |
wiceṣṭamānāṃ patitāṃ bhūtale padmawarcasam ||19||

tataḥ sarwe dwijawarāḥ samājagmuḥ kṛpānwitāḥ |
swastyātreyo mahājānuḥ kuśikaḥ śaṅkhamekhalaḥ ||20||

bhāradwājaḥ kauṇakutsa ārṣṭiṣeṇo'tha gautamaḥ |
pramatiḥ saha putreṇa tathānye wanawāsinaḥ ||21||

tāṃ te kanyāṃ wyasuṃ dṛṣṭwā bhujagasya wiṣārditām |
ruruduḥ kṛpayāwiṣṭā rurustwārto bahiryayau ||22||






                  9


sūta uwāca||

teṣu tatropawiṣṭeṣu brāhmaṇeṣu samantataḥ |
ruruścukrośa gahanaṃ wanaṃ gatwā suduḥkhitaḥ ||1||

śokenābhihataḥ so'tha wilapankaruṇaṃ bahu |
abrawīdwacanaṃ śocanpriyāṃ cintya pramadwarām ||2||

śete sā bhuwi tanwaṅgī mama śokawiwardhinī |
bāndhawānāṃ ca sarweṣāṃ kiṃ nu duḥkhamataḥ param ||3||

yadi dattaṃ tapastaptaṃ gurawo wā mayā yadi |
samyagārādhitāstena sañjīwatu mama priyā ||4||

yathā janmaprabhṛti wai yatātmāhaṃ dhṛtawrataḥ |
pramadwarā tathādyaiwa samuttiṣṭhatu bhāminī ||5||

dewadūta uwāca||

abhidhatse ha yadwācā ruro duḥkhena tanmṛṣā |
na tu martyasya dharmātmannāyurasti gatāyuṣaḥ ||6||

gatāyureṣā kṛpaṇā gandharwāpsarasoḥ sutā |
tasmācchoke manastāta mā kṛthāstwaṃ kathañcana ||7||

upāyaścātra wihitaḥ pūrwaṃ dewairmahātmabhiḥ |
taṃ yadīcchasi kartuṃ twaṃ prāpsyasīmāṃ pramadwarām ||8||

rururuwāca||

ka upāyaḥ kṛto dewairbrūhi tattwena khecara |
kariṣye taṃ tathā śrutwā trātumarhati māṃ bhawān ||9||

dewadūta uwāca||

āyuṣo'rdhaṃ prayacchaswa kanyāyai bhṛgunandana |
ewamutthāsyati ruro tawa bhāryā pramadwarā ||10||

rururuwāca||

āyuṣo'rdhaṃ prayacchāmi kanyāyai khecarottama |
śṛṅgārarūpābharaṇā uttiṣṭhatu mama priyā ||11||

sūta uwāca||

tato gandharwarājaśca dewadūtaśca sattamau |
dharmarājamupetyedaṃ wacanaṃ pratyabhāṣatām ||12||

dharmarājāyuṣo'rdhena rurorbhāryā pramadwarā |
samuttiṣṭhatu kalyāṇī mṛtaiwa yadi manyase ||13||

dharmarāja uwāca||

pramadwarā rurorbhāryā dewadūta yadīcchasi |
uttiṣṭhatwāyuṣo'rdhena rurorewa samanwitā ||14||

sūta uwāca||

ewamukte tataḥ kanyā sodatiṣṭhatpramadwarā |
rurostasyāyuṣo'rdhena suptewa warawarṇinī ||15||

etaddṛṣṭaṃ bhawiṣye hi ruroruttamatejasaḥ |
āyuṣo'tiprawṛddhasya bhāryārthe'rdhaṃ hrasatwiti ||16||

tata iṣṭe'hani tayoḥ pitarau cakraturmudā |
wiwāhaṃ tau ca remāte parasparahitaiṣiṇau ||17||

sa labdhwā durlabhāṃ bhāryāṃ padmakiñjalkasaprabhām |
wrataṃ cakre wināśāya jihmagānāṃ dhṛtawrataḥ ||18||

sa dṛṣṭwā jihmagānsarwāṃstīwrakopasamanwitaḥ |
abhihanti yathāsannaṃ gṛhya praharaṇaṃ sadā ||19||

sa kadācidwanaṃ wipro rururabhyāgamanmahat |
śayānaṃ tatra cāpaśyaḍḍuṇḍubhaṃ wayasānwitam ||20||

tata udyamya daṇḍaṃ sa kāladaṇḍopamaṃ tadā |
abhyaghnadruṣito wiprastamuwācātha ḍuṇḍubhaḥ ||21||

nāparādhyāmi te kiñcidahamadya tapodhana |
saṃrambhāttatkimarthaṃ māmabhihaṃsi ruṣānwitaḥ ||22||






                  10


rururuwāca||

mama prāṇasamā bhāryā daṣṭāsīdbhujagena ha |
tatra me samayo ghora ātmanoraga wai kṛtaḥ ||1||

hanyāṃ sadaiwa bhujagaṃ yaṃ yaṃ paśyeyamityuta |
tato'haṃ twāṃ jighāṃsāmi jīwitena wimokṣyase ||2||

ḍuṇḍubha uwāca||

anye te bhujagā wipra ye daśantīha mānawān |
ḍuṇḍubhānahigandhena na twaṃ hiṃsitumarhasi ||3||

ekānarthānpṛthagarthānekaduḥkhānpṛthaksukhān |
ḍuṇḍubhāndharmawidbhūtwā na twaṃ hiṃsitumarhasi ||4||

sūta uwāca||

iti śrutwā wacastasya bhujagasya rurustadā |
nāwadhīdbhayasaṃwigna ṛṣiṃ matwātha ḍuṇḍubham ||5||

uwāca cainaṃ bhagawānruruḥ saṃśamayanniwa |
kāmayā bhujaga brūhi ko'sīmāṃ wikriyāṃ gataḥ ||6||

ḍuṇḍubha uwāca||

ahaṃ purā ruro nāmnā ṛṣirāsaṃ sahasrapāt |
so'haṃ śāpena wiprasya bhujagatwamupāgataḥ ||7||

rururuwāca||

kimarthaṃ śaptawānkruddho dwijastwāṃ bhujagottama |
kiyantaṃ caiwa kālaṃ te wapuretadbhawiṣyati ||8||






                  11


ḍuṇḍubha uwāca||

sakhā babhūwa me pūrwaṃ khagamo nāma wai dwijaḥ |
bhṛśaṃ saṃśitawāktāta tapobalasamanwitaḥ ||1||

sa mayā krīḍatā bālye kṛtwā tārṇamathoragam |
agnihotre prasaktaḥ sanbhīṣitaḥ pramumoha wai ||2||

labdhwā ca sa punaḥ sañjñāṃ māmuwāca tapodhanaḥ |
nirdahanniwa kopena satyawāksaṃśitawrataḥ ||3||

yathāwīryastwayā sarpaḥ kṛto'yaṃ madbibhīṣayā |
tathāwīryo bhujaṅgastwaṃ mama kopādbhawiṣyasi ||4||

tasyāhaṃ tapaso wīryaṃ jānamānastapodhana |
bhṛśamudwignahṛdayastamawocaṃ wanaukasam ||5||

prayataḥ sambhramāccaiwa prāñjaliḥ praṇataḥ sthitaḥ |
sakheti hasatedaṃ te narmārthaṃ wai kṛtaṃ mayā ||6||

kṣantumarhasi me brahmañśāpo'yaṃ winiwartyatām |
so'tha māmabrawīddṛṣṭwā bhṛśamudwignacetasam ||7||

muhuruṣṇaṃ winiḥśwasya susambhrāntastapodhanaḥ |
nānṛtaṃ wai mayā proktaṃ bhawitedaṃ kathañcana ||8||

yattu wakṣyāmi te wākyaṃ śṛṇu tanme dhṛtawrata |
śrutwā ca hṛdi te wākyamidamastu tapodhana ||9||

utpatsyati rururnāma pramaterātmajaḥ śuciḥ |
taṃ dṛṣṭwā śāpamokṣaste bhawitā nacirādiwa ||10||

sa twaṃ rururiti khyātaḥ pramaterātmajaḥ śuciḥ |
swarūpaṃ pratilabhyāhamadya wakṣyāmi te hitam ||11||

ahiṃsā paramo dharmaḥ sarwaprāṇabhṛtāṃ smṛtaḥ |
tasmātprāṇabhṛtaḥ sarwānna hiṃsyādbrāhmaṇaḥ kwacit ||12||

brāhmaṇaḥ saumya eweha jāyateti parā śrutiḥ |
wedawedāṅgawittāta sarwabhūtābhayapradaḥ ||13||

ahiṃsā satyawacanaṃ kṣamā ceti winiścitam |
brāhmaṇasya paro dharmo wedānāṃ dharaṇādapi ||14||

kṣatriyasya tu yo dharmaḥ sa neheṣyati wai tawa |
daṇḍadhāraṇamugratwaṃ prajānāṃ paripālanam ||15||

tadidaṃ kṣatriyasyāsītkarma wai śṛṇu me ruro |
janamejayasya dharmātmansarpāṇāṃ hiṃsanaṃ purā ||16||

paritrāṇaṃ ca bhītānāṃ sarpāṇāṃ brāhmaṇādapi |
tapowīryabalopetādwedawedāṅgapāragāt ||17||

āstīkāddwijamukhyādwai sarpasatre dwijottama ||17||






                  12


rururuwāca||

kathaṃ hiṃsitawānsarpānkṣatriyo janamejayaḥ |
sarpā wā hiṃsitāstāta kimarthaṃ dwijasattama ||1||

kimarthaṃ mokṣitāścaiwa pannagāstena śaṃsa me |
āstīkena tadācakṣwa śrotumicchāmyaśeṣataḥ ||2||

ṛṣiruwāca||

śroṣyasi twaṃ ruro sarwamāstīkacaritaṃ mahat |
brāhmaṇānāṃ kathayatāmityuktwāntaradhīyata ||3||

sūta uwāca||

ruruścāpi wanaṃ sarwaṃ paryadhāwatsamantataḥ |
tamṛṣiṃ draṣṭumanwicchansaṃśrānto nyapatadbhuwi ||4||

labdhasañjño ruruścāyāttaccācakhyau pitustadā |
pitā cāsya tadākhyānaṃ pṛṣṭaḥ sarwaṃ nyawedayat ||5||






              āstīkaparwa
                  13


śaunaka uwāca||

kimarthaṃ rājaśārdūlaḥ sa rājā janamejayaḥ |
sarpasatreṇa sarpāṇāṃ gato'ntaṃ tadwadaswa me ||1||

āstīkaśca dwijaśreṣṭhaḥ kimarthaṃ japatāṃ waraḥ |
mokṣayāmāsa bhujagāndīptāttasmāddhutāśanāt ||2||

kasya putraḥ sa rājāsītsarpasatraṃ ya āharat |
sa ca dwijātiprawaraḥ kasya putro wadaswa me ||3||

sūta uwāca||

mahadākhyānamāstīkaṃ yatraitatprocyate dwija |
sarwametadaśeṣeṇa śṛṇu me wadatāṃ wara ||4||

śaunaka uwāca||

śrotumicchāmyaśeṣeṇa kathāmetāṃ manoramām |
āstīkasya purāṇasya brāhmaṇasya yaśaswinaḥ ||5||

sūta uwāca||

itihāsamimaṃ wṛddhāḥ purāṇaṃ paricakṣate |
kṛṣṇadwaipāyanaproktaṃ naimiṣāraṇyawāsinaḥ ||6||

pūrwaṃ pracoditaḥ sūtaḥ pitā me lomaharṣaṇaḥ |
śiṣyo wyāsasya medhāwī brāhmaṇairidamuktawān ||7||

tasmādahamupaśrutya prawakṣyāmi yathātatham |
idamāstīkamākhyānaṃ tubhyaṃ śaunaka pṛcchate ||8||

āstīkasya pitā hyāsītprajāpatisamaḥ prabhuḥ |
brahmacārī yatāhārastapasyugre rataḥ sadā ||9||

jaratkāruriti khyāta ūrdhwaretā mahānṛṣiḥ |
yāyāwarāṇāṃ dharmajñaḥ prawaraḥ saṃśitawrataḥ ||10||

aṭamānaḥ kadācitsa swāndadarśa pitāmahān |
lambamānānmahāgarte pādairūrdhwairadhomukhān ||11||

tānabrawītsa dṛṣṭwaiwa jaratkāruḥ pitāmahān |
ke bhawanto'walambante garte'sminwā adhomukhāḥ ||12||

wīraṇastambake lagnāḥ sarwataḥ paribhakṣite |
mūṣakena nigūḍhena garte'sminnityawāsinā ||13||

pitara ūcuḥ||

yāyāwarā nāma wayamṛṣayaḥ saṃśitawratāḥ |
santānaprakṣayādbrahmannadho gacchāma medinīm ||14||

asmākaṃ santatistweko jaratkāruriti śrutaḥ |
mandabhāgyo'lpabhāgyānāṃ tapa ewa samāsthitaḥ ||15||

na sa putrāñjanayituṃ dārānmūḍhaścikīrṣati |
tena lambāmahe garte santānaprakṣayādiha ||16||

anāthāstena nāthena yathā duṣkṛtinastathā |
kastwaṃ bandhuriwāsmākamanuśocasi sattama ||17||

jñātumicchāmahe brahmanko bhawāniha dhiṣṭhitaḥ |
kimarthaṃ caiwa naḥ śocyānanukampitumarhasi ||18||

jaratkāruruwāca||

mama pūrwe bhawanto wai pitaraḥ sapitāmahāḥ |
brūta kiṃ karawāṇyadya jaratkārurahaṃ swayam ||19||

pitara ūcuḥ||

yataswa yatnawāṃstāta santānāya kulasya naḥ |
ātmano'rthe'smadarthe ca dharma ityewa cābhibho ||20||

na hi dharmaphalaistāta na tapobhiḥ susañcitaiḥ |
tāṃ gatiṃ prāpnuwantīha putriṇo yāṃ wrajanti ha ||21||

taddāragrahaṇe yatnaṃ santatyāṃ ca manaḥ kuru |
putrakāsmanniyogāttwametannaḥ paramaṃ hitam ||22||

jaratkāruruwāca||

na dārānwai kariṣyāmi sadā me bhāwitaṃ manaḥ |
bhawatāṃ tu hitārthāya kariṣye dārasaṅgraham ||23||

samayena ca kartāhamanena widhipūrwakam |
tathā yadyupalapsyāmi kariṣye nānyathā twaham ||24||

sanāmnī yā bhawitrī me ditsitā caiwa bandhubhiḥ |
bhaikṣawattāmahaṃ kanyāmupayaṃsye widhānataḥ ||25||

daridrāya hi me bhāryāṃ ko dāsyati wiśeṣataḥ |
pratigrahīṣye bhikṣāṃ tu yadi kaścitpradāsyati ||26||

ewaṃ dārakriyāhetoḥ prayatiṣye pitāmahāḥ |
anena widhinā śaśwanna kariṣye'hamanyathā ||27||

tatra cotpatsyate janturbhawatāṃ tāraṇāya wai |
śāśwataṃ sthānamāsādya modantāṃ pitaro mama ||28||

sūta uwāca||

tato niweśāya tadā sa wipraḥ saṃśitawrataḥ |
mahīṃ cacāra dārārthī na ca dārānawindata ||29||

sa kadācidwanaṃ gatwā wipraḥ pitṛwacaḥ smaran |
cukrośa kanyābhikṣārthī tisro wācaḥ śanairiwa ||30||

taṃ wāsukiḥ pratyagṛhṇādudyamya bhaginīṃ tadā |
na sa tāṃ pratijagrāha na sanāmnīti cintayan ||31||

sanāmnīmudyatāṃ bhāryāṃ gṛhṇīyāmiti tasya hi |
mano niwiṣṭamabhawajjaratkārormahātmanaḥ ||32||

tamuwāca mahāprājño jaratkārurmahātapāḥ |
kiṃnāmnī bhaginīyaṃ te brūhi satyaṃ bhujaṅgama ||33||

wāsukiruwāca||

jaratkāro jaratkāruḥ swaseyamanujā mama |
twadarthaṃ rakṣitā pūrwaṃ pratīcchemāṃ dwijottama ||34||

sūta uwāca||

mātrā hi bhujagāḥ śaptāḥ pūrwaṃ brahmawidāṃ wara |
janamejayasya wo yajñe dhakṣyatyanilasārathiḥ ||35||

tasya śāpasya śāntyarthaṃ pradadau pannagottamaḥ |
swasāramṛṣaye tasmai suwratāya tapaswine ||36||

sa ca tāṃ pratijagrāha widhidṛṣṭena karmaṇā |
āstīko nāma putraśca tasyāṃ jajñe mahātmanaḥ ||37||

tapaswī ca mahātmā ca wedawedāṅgapāragaḥ |
samaḥ sarwasya lokasya pitṛmātṛbhayāpahaḥ ||38||

atha kālasya mahataḥ pāṇḍaweyo narādhipaḥ |
ājahāra mahāyajñaṃ sarpasatramiti śrutiḥ ||39||

tasminprawṛtte satre tu sarpāṇāmantakāya wai |
mocayāmāsa taṃ śāpamāstīkaḥ sumahāyaśāḥ ||40||

nāgāṃśca mātulāṃścaiwa tathā cānyānsa bāndhawān |
pitṛṃśca tārayāmāsa santatyā tapasā tathā ||41||

wrataiśca wiwidhairbrahmanswādhyāyaiścānṛṇo'bhawat ||41||

dewāṃśca tarpayāmāsa yajñairwiwidhadakṣiṇaiḥ |
ṛṣīṃśca brahmacaryeṇa santatyā ca pitāmahān ||42||

apahṛtya guruṃ bhāraṃ pitṛṇāṃ saṃśitawrataḥ |
jaratkārurgataḥ swargaṃ sahitaḥ swaiḥ pitāmahaiḥ ||43||

āstīkaṃ ca sutaṃ prāpya dharmaṃ cānuttamaṃ muniḥ |
jaratkāruḥ sumahatā kālena swargamīyiwān ||44||

etadākhyānamāstīkaṃ yathāwatkīrtitaṃ mayā |
prabrūhi bhṛguśārdūla kiṃ bhūyaḥ kathyatāmiti ||45||






                  14


śaunaka uwāca||

saute kathaya tāmetāṃ wistareṇa kathāṃ punaḥ |
āstīkasya kaweḥ sādhoḥ śuśrūṣā paramā hi naḥ ||1||

madhuraṃ kathyate saumya ślakṣṇākṣarapadaṃ twayā |
prīyāmahe bhṛśaṃ tāta pitewedaṃ prabhāṣase ||2||

asmacchuśrūṣaṇe nityaṃ pitā hi niratastawa |
ācaṣṭaitadyathākhyānaṃ pitā te twaṃ tathā wada ||3||

sūta uwāca||

āyuṣyamidamākhyānamāstīkaṃ kathayāmi te |
yathā śrutaṃ kathayataḥ sakāśādwai piturmayā ||4||

purā dewayuge brahmanprajāpatisute śubhe |
āstāṃ bhaginyau rūpeṇa samupete'dbhute'naghe ||5||

te bhārye kaśyapasyāstāṃ kadrūśca winatā ca ha |
prādāttābhyāṃ waraṃ prītaḥ prajāpatisamaḥ patiḥ ||6||

kaśyapo dharmapatnībhyāṃ mudā paramayā yutaḥ ||6||

warātisargaṃ śrutwaiwa kaśyapāduttamaṃ ca te |
harṣādapratimāṃ prītiṃ prāpatuḥ sma warastriyau ||7||

wawre kadrūḥ sutānnāgānsahasraṃ tulyatejasaḥ |
dwau putrau winatā wawre kadrūputrādhikau bale ||8||

ojasā tejasā caiwa wikrameṇādhikau sutau ||8||

tasyai bhartā waraṃ prādādadhyardhaṃ putramīpsitam |
ewamastwiti taṃ cāha kaśyapaṃ winatā tadā ||9||

kṛtakṛtyā tu winatā labdhwā wīryādhikau sutau |
kadrūśca labdhwā putrāṇāṃ sahasraṃ tulyatejasām ||10||

dhāryau prayatnato garbhāwityuktwā sa mahātapāḥ |
te bhārye warasaṃhṛṣṭe kaśyapo wanamāwiśat ||11||

kālena mahatā kadrūraṇḍānāṃ daśatīrdaśa |
janayāmāsa wiprendra dwe aṇḍe winatā tadā ||12||

tayoraṇḍāni nidadhuḥ prahṛṣṭāḥ paricārikāḥ |
sopaswedeṣu bhāṇḍeṣu pañca warṣaśatāni ca ||13||

tataḥ pañcaśate kāle kadrūputrā winiḥsṛtāḥ |
aṇḍābhyāṃ winatāyāstu mithunaṃ na wyadṛśyata ||14||

tataḥ putrārthiṇī dewī wrīḍitā sā tapaswinī |
aṇḍaṃ bibheda winatā tatra putramadṛkṣata ||15||

pūrwārdhakāyasampannamitareṇāprakāśatā |
sa putro roṣasampannaḥ śaśāpaināmiti śrutiḥ ||16||

yo'hamewaṃ kṛto mātastwayā lobhaparītayā |
śarīreṇāsamagro'dya tasmāddāsī bhawiṣyasi ||17||

pañca warṣaśatānyasyā yayā wispardhase saha |
eṣa ca twāṃ suto mātardāsyatwānmokṣayiṣyati ||18||

yadyenamapi mātastwaṃ māmiwāṇḍawibhedanāt |
na kariṣyasyadehaṃ wā wyaṅgaṃ wāpi tapaswinam ||19||

pratipālayitawyaste janmakālo'sya dhīrayā |
wiśiṣṭabalamīpsantyā pañcawarṣaśatātparaḥ ||20||

ewaṃ śaptwā tataḥ putro winatāmantarikṣagaḥ |
aruṇo dṛśyate brahmanprabhātasamaye sadā ||21||

garuḍo'pi yathākālaṃ jajñe pannagasūdanaḥ |
sa jātamātro winatāṃ parityajya khamāwiśat ||22||

ādāsyannātmano bhojyamannaṃ wihitamasya yat |
widhātrā bhṛguśārdūla kṣudhitasya bubhukṣataḥ ||23||






                  15


sūta uwāca||

etasminnewa kāle tu bhaginyau te tapodhana |
apaśyatāṃ samāyāntamuccaiḥśrawasamantikāt ||1||

yaṃ taṃ dewagaṇāḥ sarwe hṛṣṭarūpā apūjayan |
mathyamāne'mṛte jātamaśwaratnamanuttamam ||2||

mahaughabalamaśwānāmuttamaṃ jawatāṃ waram |
śrīmantamajaraṃ diwyaṃ sarwalakṣaṇalakṣitam ||3||

śaunaka uwāca||

kathaṃ tadamṛtaṃ dewairmathitaṃ kwa ca śaṃsa me |
yatra jajñe mahāwīryaḥ so'śwarājo mahādyutiḥ ||4||

sūta uwāca||

jwalantamacalaṃ meruṃ tejorāśimanuttamam |
ākṣipantaṃ prabhāṃ bhānoḥ swaśṛṅgaiḥ kāñcanojjwalaiḥ ||5||

kāñcanābharaṇaṃ citraṃ dewagandharwasewitam |
aprameyamanādhṛṣyamadharmabahulairjanaiḥ ||6||

wyālairācaritaṃ ghorairdiwyauṣadhiwidīpitam |
nākamāwṛtya tiṣṭhantamucchrayeṇa mahāgirim ||7||

agamyaṃ manasāpyanyairnadīwṛkṣasamanwitam |
nānāpatagasaṅghaiśca nāditaṃ sumanoharaiḥ ||8||

tasya pṛṣṭhamupāruhya bahuratnācitaṃ śubham |
anantakalpamudwiddhaṃ surāḥ sarwe mahaujasaḥ ||9||

te mantrayitumārabdhāstatrāsīnā diwaukasaḥ |
amṛtārthe samāgamya taponiyamasaṃsthitāḥ ||10||

tatra nārāyaṇo dewo brahmāṇamidamabrawīt |
cintayatsu sureṣwewaṃ mantrayatsu ca sarwaśaḥ ||11||

dewairasurasaṅghaiśca mathyatāṃ kalaśodadhiḥ |
bhawiṣyatyamṛtaṃ tatra mathyamāne mahodadhau ||12||

sarwauṣadhīḥ samāwāpya sarwaratnāni caiwa hi |
manthadhwamudadhiṃ dewā wetsyadhwamamṛtaṃ tataḥ ||13||






                  16


sūta uwāca||

tato'bhraśikharākārairgiriśṛṅgairalaṅkṛtam |
mandaraṃ parwatawaraṃ latājālasamāwṛtam ||1||

nānāwihagasaṅghuṣṭaṃ nānādaṃṣṭrisamākulam |
kiṃnarairapsarobhiśca dewairapi ca sewitam ||2||

ekādaśa sahasrāṇi yojanānāṃ samucchritam |
adho bhūmeḥ sahasreṣu tāwatswewa pratiṣṭhitam ||3||

tamuddhartuṃ na śaktā wai sarwe dewagaṇāstadā |
wiṣṇumāsīnamabhyetya brahmāṇaṃ cedamabruwan ||4||

bhawantāwatra kurutāṃ buddhiṃ naiḥśreyasīṃ parām |
mandaroddharaṇe yatnaḥ kriyatāṃ ca hitāya naḥ ||5||

tatheti cābrawīdwiṣṇurbrahmaṇā saha bhārgawa |
tato'nantaḥ samutthāya brahmaṇā paricoditaḥ ||6||

nārāyaṇena cāpyuktastasminkarmaṇi wīryawān ||6||

atha parwatarājānaṃ tamananto mahābalaḥ |
ujjahāra balādbrahmansawanaṃ sawanaukasam ||7||

tatastena surāḥ sārdhaṃ samudramupatasthire |
tamūcuramṛtārthāya nirmathiṣyāmahe jalam ||8||

apāmpatirathowāca mamāpyaṃśo bhawettataḥ |
soḍhāsmi wipulaṃ mardaṃ mandarabhramaṇāditi ||9||

ūcuśca kūrmarājānamakūpāraṃ surāsurāḥ |
gireradhiṣṭhānamasya bhawānbhawitumarhati ||10||

kūrmeṇa tu tathetyuktwā pṛṣṭhamasya samarpitam |
tasya śailasya cāgraṃ wai yantreṇendro'bhyapīḍayat ||11||

manthānaṃ mandaraṃ kṛtwā tathā netraṃ ca wāsukim |
dewā mathitumārabdhāḥ samudraṃ nidhimambhasām ||12||

amṛtārthinastato brahmansahitā daityadānawāḥ ||12||

ekamantamupāśliṣṭā nāgarājño mahāsurāḥ |
wibudhāḥ sahitāḥ sarwe yataḥ pucchaṃ tataḥ sthitāḥ ||13||

ananto bhagawāndewo yato nārāyaṇastataḥ |
śira udyamya nāgasya punaḥ punarawākṣipat ||14||

wāsukeratha nāgasya sahasākṣipyataḥ suraiḥ |
sadhūmāḥ sārciṣo wātā niṣpeturasakṛnmukhāt ||15||

te dhūmasaṅghāḥ sambhūtā meghasaṅghāḥ sawidyutaḥ |
abhyawarṣansuragaṇāñśramasantāpakarśitān ||16||

tasmācca girikūṭāgrātpracyutāḥ puṣpawṛṣṭayaḥ |
surāsuragaṇānmālyaiḥ sarwataḥ samawākiran ||17||

babhūwātra mahāghoṣo mahāmegharawopamaḥ |
udadhermathyamānasya mandareṇa surāsuraiḥ ||18||

tatra nānājalacarā winiṣpiṣṭā mahādriṇā |
wilayaṃ samupājagmuḥ śataśo lawaṇāmbhasi ||19||

wāruṇāni ca bhūtāni wiwidhāni mahīdharaḥ |
pātālatalawāsīni wilayaṃ samupānayat ||20||

tasmiṃśca bhrāmyamāṇe'drau saṅghṛṣyantaḥ parasparam |
nyapatanpatagopetāḥ parwatāgrānmahādrumāḥ ||21||

teṣāṃ saṅgharṣajaścāgnirarcirbhiḥ prajwalanmuhuḥ |
widyudbhiriwa nīlābhramāwṛṇonmandaraṃ girim ||22||

dadāha kuñjarāṃścaiwa siṃhāṃścaiwa winiḥsṛtān |
wigatāsūni sarwāṇi sattwāni wiwidhāni ca ||23||

tamagnimamaraśreṣṭhaḥ pradahantaṃ tatastataḥ |
wāriṇā meghajenendraḥ śamayāmāsa sarwataḥ ||24||

tato nānāwidhāstatra susruwuḥ sāgarāmbhasi |
mahādrumāṇāṃ niryāsā bahawaścauṣadhīrasāḥ ||25||

teṣāmamṛtawīryāṇāṃ rasānāṃ payasaiwa ca |
amaratwaṃ surā jagmuḥ kāñcanasya ca niḥsrawāt ||26||

atha tasya samudrasya tajjātamudakaṃ payaḥ |
rasottamairwimiśraṃ ca tataḥ kṣīrādabhūdghṛtam ||27||

tato brahmāṇamāsīnaṃ dewā waradamabruwan |
śrāntāḥ sma subhṛśaṃ brahmannodbhawatyamṛtaṃ ca tat ||28||

ṛte nārāyaṇaṃ dewaṃ daityā nāgottamāstathā |
cirārabdhamidaṃ cāpi sāgarasyāpi manthanam ||29||

tato nārāyaṇaṃ dewaṃ brahmā wacanamabrawīt |
widhatswaiṣāṃ balaṃ wiṣṇo bhawānatra parāyaṇam ||30||

wiṣṇuruwāca||

balaṃ dadāmi sarweṣāṃ karmaitadye samāsthitāḥ |
kṣobhyatāṃ kalaśaḥ sarwairmandaraḥ pariwartyatām ||31||

sūta uwāca||

nārāyaṇawacaḥ śrutwā balinaste mahodadheḥ |
tatpayaḥ sahitā bhūyaścakrire bhṛśamākulam ||32||

tataḥ śatasahasrāṃśuḥ samāna iwa sāgarāt |
prasannabhāḥ samutpannaḥ somaḥ śītāṃśurujjwalaḥ ||33||

śrīranantaramutpannā ghṛtātpāṇḍurawāsinī |
surā dewī samutpannā turagaḥ pāṇḍurastathā ||34||

kaustubhaśca maṇirdiwya utpanno'mṛtasambhawaḥ |
marīciwikacaḥ śrīmānnārāyaṇa urogataḥ ||35||

śrīḥ surā caiwa somaśca turagaśca manojawaḥ |
yato dewāstato jagmurādityapathamāśritāḥ ||36||

dhanwantaristato dewo wapuṣmānudatiṣṭhata |
śwetaṃ kamaṇḍaluṃ bibhradamṛtaṃ yatra tiṣṭhati ||37||

etadatyadbhutaṃ dṛṣṭwā dānawānāṃ samutthitaḥ |
amṛtārthe mahānnādo mamedamiti jalpatām ||38||

tato nārāyaṇo māyāmāsthito mohinīṃ prabhuḥ |
strīrūpamadbhutaṃ kṛtwā dānawānabhisaṃśritaḥ ||39||

tatastadamṛtaṃ tasyai daduste mūḍhacetasaḥ |
striyai dānawadaiteyāḥ sarwe tadgatamānasāḥ ||40||






                  17


sūta uwāca||

athāwaraṇamukhyāni nānāpraharaṇāni ca |
pragṛhyābhyadrawandewānsahitā daityadānawāḥ ||1||

tatastadamṛtaṃ dewo wiṣṇurādāya wīryawān |
jahāra dānawendrebhyo nareṇa sahitaḥ prabhuḥ ||2||

tato dewagaṇāḥ sarwe papustadamṛtaṃ tadā |
wiṣṇoḥ sakāśātsamprāpya sambhrame tumule sati ||3||

tataḥ pibatsu tatkālaṃ deweṣwamṛtamīpsitam |
rāhurwibudharūpeṇa dānawaḥ prāpibattadā ||4||

tasya kaṇṭhamanuprāpte dānawasyāmṛte tadā |
ākhyātaṃ candrasūryābhyāṃ surāṇāṃ hitakāmyayā ||5||

tato bhagawatā tasya śiraśchinnamalaṅkṛtam |
cakrāyudhena cakreṇa pibato'mṛtamojasā ||6||

tacchailaśṛṅgapratimaṃ dānawasya śiro mahat |
cakreṇotkṛttamapataccālayadwasudhātalam ||7||

tato wairawinirbandhaḥ kṛto rāhumukhena wai |
śāśwataścandrasūryābhyāṃ grasatyadyāpi caiwa tau ||8||

wihāya bhagawāṃścāpi strīrūpamatulaṃ hariḥ |
nānāpraharaṇairbhīmairdānawānsamakampayat ||9||

tataḥ prawṛttaḥ saṅgrāmaḥ samīpe lawaṇāmbhasaḥ |
surāṇāmasurāṇāṃ ca sarwaghorataro mahān ||10||

prāsāḥ suwipulāstīkṣṇā nyapatanta sahasraśaḥ |
tomarāśca sutīkṣṇāgrāḥ śastrāṇi wiwidhāni ca ||11||

tato'surāścakrabhinnā wamanto rudhiraṃ bahu |
asiśaktigadārugṇā nipeturdharaṇītale ||12||

chinnāni paṭṭiśaiścāpi śirāṃsi yudhi dāruṇe |
taptakāñcanajālāni nipeturaniśaṃ tadā ||13||

rudhireṇāwaliptāṅgā nihatāśca mahāsurāḥ |
adrīṇāmiwa kūṭāni dhāturaktāni śerate ||14||

hāhākāraḥ samabhawattatra tatra sahasraśaḥ |
anyonyaṃ chindatāṃ śastrairāditye lohitāyati ||15||

parighaiścāyasaiḥ pītaiḥ saṃnikarṣe ca muṣṭibhiḥ |
nighnatāṃ samare'nyonyaṃ śabdo diwamiwāspṛśat ||16||

chindhi bhindhi pradhāwadhwaṃ pātayābhisareti ca |
wyaśrūyanta mahāghorāḥ śabdāstatra samantataḥ ||17||

ewaṃ sutumule yuddhe wartamāne bhayāwahe |
naranārāyaṇau dewau samājagmaturāhawam ||18||

tatra diwyaṃ dhanurdṛṣṭwā narasya bhagawānapi |
cintayāmāsa wai cakraṃ wiṣṇurdānawasūdanam ||19||

tato'mbarāccintitamātramāgataṃ; mahāprabhaṃ cakramamitratāpanam |
wibhāwasostulyamakuṇṭhamaṇḍalaṃ; sudarśanaṃ bhīmamajayyamuttamam ||20||

tadāgataṃ jwalitahutāśanaprabhaṃ; bhayaṅkaraṃ karikarabāhuracyutaḥ |
mumoca wai capalamudagrawegawa; nmahāprabhaṃ paranagarāwadāraṇam ||21||

tadantakajwalanasamānawarcasaṃ; punaḥ punarnyapatata wegawattadā |
widārayadditidanujānsahasraśaḥ; kareritaṃ puruṣawareṇa saṃyuge ||22||

dahatkwacijjwalana iwāwaleliha; tprasahya tānasuragaṇānnyakṛntata |
praweritaṃ wiyati muhuḥ kṣitau tadā; papau raṇe rudhiramatho piśācawat ||23||

athāsurā giribhiradīnacetaso; muhurmuhuḥ suragaṇamardayaṃstadā |
mahābalā wigalitameghawarcasaḥ; sahasraśo gaganamabhiprapadya ha ||24||

athāmbarādbhayajananāḥ prapedire; sapādapā bahuwidhamegharūpiṇaḥ |
mahādrayaḥ prawigalitāgrasānawaḥ; parasparaṃ drutamabhihatya saswanāḥ ||25||

tato mahī prawicalitā sakānanā; mahādripātābhihatā samantataḥ |
parasparaṃ bhṛśamabhigarjatāṃ muhū; raṇājire bhṛśamabhisamprawartite ||26||

narastato warakanakāgrabhūṣaṇai; rmaheṣubhirgaganapathaṃ samāwṛṇot |
widārayangiriśikharāṇi patribhi; rmahābhaye'suragaṇawigrahe tadā ||27||

tato mahīṃ lawaṇajalaṃ ca sāgaraṃ; mahāsurāḥ prawiwiśurarditāḥ suraiḥ |
wiyadgataṃ jwalitahutāśanaprabhaṃ; sudarśanaṃ parikupitaṃ niśāmya ca ||28||

tataḥ surairwijayamawāpya mandaraḥ; swamewa deśaṃ gamitaḥ supūjitaḥ |
winādya khaṃ diwamapi caiwa sarwaśa; stato gatāḥ saliladharā yathāgatam ||29||

tato'mṛtaṃ sunihitamewa cakrire; surāḥ parāṃ mudamabhigamya puṣkalām |
dadau ca taṃ nidhimamṛtasya rakṣituṃ; kirīṭine balabhidathāmaraiḥ saha ||30||






                  18


sūta uwāca||

etatte sarwamākhyātamamṛtaṃ mathitaṃ yathā |
yatra so'śwaḥ samutpannaḥ śrīmānatulawikramaḥ ||1||

yaṃ niśāmya tadā kadrūrwinatāmidamabrawīt |
uccaiḥśrawā nu kiṃwarṇo bhadre jānīhi māciram ||2||

winatowāca||

śweta ewāśwarājo'yaṃ kiṃ wā twaṃ manyase śubhe |
brūhi warṇaṃ twamapyasya tato'tra wipaṇāwahe ||3||

kadrūruwāca||

kṛṣṇawālamahaṃ manye hayamenaṃ śucismite |
ehi sārdhaṃ mayā dīwya dāsībhāwāya bhāmini ||4||

sūta uwāca||

ewaṃ te samayaṃ kṛtwā dāsībhāwāya wai mithaḥ |
jagmatuḥ swagṛhānewa śwo drakṣyāwa iti sma ha ||5||

tataḥ putrasahasraṃ tu kadrūrjihmaṃ cikīrṣatī |
ājñāpayāmāsa tadā wālā bhūtwāñjanaprabhāḥ ||6||

āwiśadhwaṃ hayaṃ kṣipraṃ dāsī na syāmahaṃ yathā |
tadwākyaṃ nānwapadyanta tāñśaśāpa bhujaṅgamān ||7||

sarpasatre wartamāne pāwako waḥ pradhakṣyati |
janamejayasya rājarṣeḥ pāṇḍaweyasya dhīmataḥ ||8||

śāpamenaṃ tu śuśrāwa swayamewa pitāmahaḥ |
atikrūraṃ samuddiṣṭaṃ kadrwā daiwādatīwa hi ||9||

sārdhaṃ dewagaṇaiḥ sarwairwācaṃ tāmanwamodata |
bahutwaṃ prekṣya sarpāṇāṃ prajānāṃ hitakāmyayā ||10||

tigmawīryawiṣā hyete dandaśūkā mahābalāḥ |
teṣāṃ tīkṣṇawiṣatwāddhi prajānāṃ ca hitāya wai ||11||

prādādwiṣahaṇīṃ widyāṃ kāśyapāya mahātmane ||11||






                  19


sūta uwāca||

tato rajanyāṃ wyuṣṭāyāṃ prabhāta udite rawau |
kadrūśca winatā caiwa bhaginyau te tapodhana ||1||

amarṣite susaṃrabdhe dāsye kṛtapaṇe tadā |
jagmatusturagaṃ draṣṭumucchaiḥśrawasamantikāt ||2||

dadṛśāte tadā tatra samudraṃ nidhimambhasām |
timiṅgilajhaṣākīrṇaṃ makarairāwṛtaṃ tathā ||3||

sattwaiśca bahusāhasrairnānārūpaiḥ samāwṛtam |
ugrairnityamanādhṛṣyaṃ kūrmagrāhasamākulam ||4||

ākaraṃ sarwaratnānāmālayaṃ waruṇasya ca |
nāgānāmālayaṃ ramyamuttamaṃ saritāṃ patim ||5||

pātālajwalanāwāsamasurāṇāṃ ca bandhanam |
bhayaṅkaraṃ ca sattwānāṃ payasāṃ nidhimarṇawam ||6||

śubhaṃ diwyamamartyānāmamṛtasyākaraṃ param |
aprameyamacintyaṃ ca supuṇyajalamadbhutam ||7||

ghoraṃ jalacarārāwaraudraṃ bhairawaniswanam |
gambhīrāwartakalilaṃ sarwabhūtabhayaṅkaram ||8||

welādolānilacalaṃ kṣobhodwegasamutthitam |
wīcīhastaiḥ pracalitairnṛtyantamiwa sarwaśaḥ ||9||

candrawṛddhikṣayawaśādudwṛttormidurāsadam |
pāñcajanyasya jananaṃ ratnākaramanuttamam ||10||

gāṃ windatā bhagawatā gowindenāmitaujasā |
warāharūpiṇā cāntarwikṣobhitajalāwilam ||11||

brahmarṣiṇā ca tapatā warṣāṇāṃ śatamatriṇā |
anāsāditagādhaṃ ca pātālatalamawyayam ||12||

adhyātmayoganidrāṃ ca padmanābhasya sewataḥ |
yugādikālaśayanaṃ wiṣṇoramitatejasaḥ ||13||

waḍawāmukhadīptāgnestoyahawyapradaṃ śubham |
agādhapāraṃ wistīrṇamaprameyaṃ saritpatim ||14||

mahānadībhirbahwībhiḥ spardhayewa sahasraśaḥ |
abhisāryamāṇamaniśaṃ dadṛśāte mahārṇawam ||15||

gambhīraṃ timimakarograsaṅkulaṃ taṃ; garjantaṃ jalacararāwaraudranādaiḥ |
wistīrṇaṃ dadṛśaturambaraprakāśaṃ; te'gādhaṃ nidhimurumambhasāmanantam ||16||

ityewaṃ jhaṣamakarormisaṅkulaṃ taṃ; gambhīraṃ wikasitamambaraprakāśam |
pātālajwalanaśikhāwidīpitaṃ taṃ; paśyantyau drutamabhipetatustadānīm ||17||






                  20


sūta uwāca||

taṃ samudramatikramya kadrūrwinatayā saha |
nyapatatturagābhyāśe nacirādiwa śīghragā ||1||

niśāmya ca bahūnwālānkṛṣṇānpucchaṃ samāśritān |
winatāṃ wiṣaṇṇawadanāṃ kadrūrdāsye nyayojayat ||2||

tataḥ sā winatā tasminpaṇitena parājitā |
abhawadduḥkhasantaptā dāsībhāwaṃ samāsthitā ||3||

etasminnantare caiwa garuḍaḥ kāla āgate |
winā mātrā mahātejā widāryāṇḍamajāyata ||4||

agnirāśiriwodbhāsansamiddho'tibhayaṅkaraḥ |
prawṛddhaḥ sahasā pakṣī mahākāyo nabhogataḥ ||5||

taṃ dṛṣṭwā śaraṇaṃ jagmuḥ prajāḥ sarwā wibhāwasum |
praṇipatyābruwaṃścainamāsīnaṃ wiśwarūpiṇam ||6||

agne mā twaṃ prawardhiṣṭhāḥ kaccinno na didhakṣasi |
asau hi rāśiḥ sumahānsamiddhastawa sarpati ||7||

agniruwāca||

naitadewaṃ yathā yūyaṃ manyadhwamasurārdanāḥ |
garuḍo balawāneṣa mama tulyaḥ swatejasā ||8||

sūta uwāca||

ewamuktāstato gatwā garuḍaṃ wāgbhirastuwan |
adūrādabhyupetyainaṃ dewāḥ sarṣigaṇāstadā ||9||

twamṛṣistwaṃ mahābhāgastwaṃ dewaḥ patageśwaraḥ |
twaṃ prabhustapanaprakhyastwaṃ nastrāṇamanuttamam ||10||

balormimānsādhuradīnasattwaḥ; samṛddhimānduṣprasahastwamewa |
tapaḥ śrutaṃ sarwamahīnakīrte; anāgataṃ copagataṃ ca sarwam ||11||

twamuttamaḥ sarwamidaṃ carācaraṃ; gabhastibhirbhānuriwāwabhāsase |
samākṣipanbhānumataḥ prabhāṃ muhu; stwamantakaḥ sarwamidaṃ dhruwādhruwam ||12||

diwākaraḥ parikupito yathā dahe; tprajāstathā dahasi hutāśanaprabha |
bhayaṅkaraḥ pralaya iwāgnirutthito; wināśayanyugapariwartanāntakṛt ||13||

khageśwaraṃ śaraṇamupasthitā wayaṃ; mahaujasaṃ witimiramabhragocaram |
mahābalaṃ garuḍamupetya khecaraṃ; parāwaraṃ waradamajayyawikramam ||14||

ewaṃ stutaḥ suparṇastu dewaiḥ sarṣigaṇaistadā |
tejasaḥ pratisaṃhāramātmanaḥ sa cakāra ha ||15||






                  21


sūta uwāca||

tataḥ kāmagamaḥ pakṣī mahāwīryo mahābalaḥ |
māturantikamāgacchatparaṃ tīraṃ mahodadheḥ ||1||

yatra sā winatā tasminpaṇitena parājitā |
atīwa duḥkhasantaptā dāsībhāwamupāgatā ||2||

tataḥ kadācidwinatāṃ prawaṇāṃ putrasaṃnidhau |
kāla āhūya wacanaṃ kadrūridamabhāṣata ||3||

nāgānāmālayaṃ bhadre suramyaṃ ramaṇīyakam |
samudrakukṣāwekānte tatra māṃ winate waha ||4||

tataḥ suparṇamātā tāmawahatsarpamātaram |
pannagāngaruḍaścāpi māturwacanacoditaḥ ||5||

sa sūryasyābhito yāti wainateyo wihaṅgamaḥ |
sūryaraśmiparītāśca mūrcchitāḥ pannagābhawan ||6||

tadawasthānsutāndṛṣṭwā kadrūḥ śakramathāstuwat ||6||

namaste dewadeweśa namaste balasūdana |
namucighna namaste'stu sahasrākṣa śacīpate ||7||

sarpāṇāṃ sūryataptānāṃ wāriṇā twaṃ plawo bhawa |
twamewa paramaṃ trāṇamasmākamamarottama ||8||

īśo hyasi payaḥ sraṣṭuṃ twamanalpaṃ puraṃdara |
twamewa meghastwaṃ wāyustwamagnirwaidyuto'mbare ||9||

twamabhraghanawikṣeptā twāmewāhuḥ punarghanam |
twaṃ wajramatulaṃ ghoraṃ ghoṣawāṃstwaṃ balāhakaḥ ||10||

sraṣṭā twamewa lokānāṃ saṃhartā cāparājitaḥ |
twaṃ jyotiḥ sarwabhūtānāṃ twamādityo wibhāwasuḥ ||11||

twaṃ mahadbhūtamāścaryaṃ twaṃ rājā twaṃ surottamaḥ |
twaṃ wiṣṇustwaṃ sahasrākṣastwaṃ dewastwaṃ parāyaṇam ||12||

twaṃ sarwamamṛtaṃ dewa twaṃ somaḥ paramārcitaḥ |
twaṃ muhūrtastithiśca twaṃ lawastwaṃ wai punaḥ kṣaṇaḥ ||13||

śuklastwaṃ bahulaścaiwa kalā kāṣṭhā truṭistathā |
saṃwatsarartawo māsā rajanyaśca dināni ca ||14||

twamuttamā sagiriwanā wasundharā; sabhāskaraṃ witimiramambaraṃ tathā |
mahodadhiḥ satimitimiṅgilastathā; mahormimānbahumakaro jhaṣālayaḥ ||15||

mahadyaśastwamiti sadābhipūjyase; manīṣibhirmuditamanā maharṣibhiḥ |
abhiṣṭutaḥ pibasi ca somamadhware; waṣaṭkṛtānyapi ca hawīṃṣi bhūtaye ||16||

twaṃ wipraiḥ satatamihejyase phalārthaṃ; wedāṅgeṣwatulabalaugha gīyase ca |
twaddhetoryajanaparāyaṇā dwijendrā; wedāṅgānyabhigamayanti sarwawedaiḥ ||17||






                  22


sūta uwāca||

ewaṃ stutastadā kadrwā bhagawānhariwāhanaḥ |
nīlajīmūtasaṅghātairwyoma sarwaṃ samāwṛṇot ||1||

te meghā mumucustoyaṃ prabhūtaṃ widyudujjwalāḥ |
parasparamiwātyarthaṃ garjantaḥ satataṃ diwi ||2||

saṅghātitamiwākāśaṃ jaladaiḥ sumahādbhutaiḥ |
sṛjadbhiratulaṃ toyamajasraṃ sumahārawaiḥ ||3||

sampranṛttamiwākāśaṃ dhārormibhiranekaśaḥ |
meghastanitanirghoṣamambaraṃ samapadyata ||4||

nāgānāmuttamo harśastadā warṣati wāsawe |
āpūryata mahī cāpi salilena samantataḥ ||5||






                  23


sūta uwāca||

suparṇenohyamānāste jagmustaṃ deśamāśu wai |
sāgarāmbuparikṣiptaṃ pakṣisaṅghanināditam ||1||

wicitraphalapuṣpābhirwanarājibhirāwṛtam |
bhawanairāwṛtaṃ ramyaistathā padmākarairapi ||2||

prasannasalilaiścāpi hradaiścitrairwibhūṣitam |
diwyagandhawahaiḥ puṇyairmārutairupawījitam ||3||

upajighradbhirākāśaṃ wṛkṣairmalayajairapi |
śobhitaṃ puṣpawarṣāṇi muñcadbhirmārutoddhutaiḥ ||4||

kiradbhiriwa tatrasthānnāgānpuṣpāmbuwṛṣṭibhiḥ |
manaḥsaṃharṣaṇaṃ puṇyaṃ gandharwāpsarasāṃ priyam ||5||

nānāpakṣirutaṃ ramyaṃ kadrūputrapraharṣaṇam ||5||

tatte wanaṃ samāsādya wijahruḥ pannagā mudā |
abruwaṃśca mahāwīryaṃ suparṇaṃ patagottamam ||6||

wahāsmānaparaṃ dwīpaṃ suramyaṃ wipulodakam |
twaṃ hi deśānbahūnramyānpatanpaśyasi khecara ||7||

sa wicintyābrawītpakṣī mātaraṃ winatāṃ tadā |
kiṃ kāraṇaṃ mayā mātaḥ kartawyaṃ sarpabhāṣitam ||8||

winatowāca||

dāsībhūtāsmyanāryāyā bhaginyāḥ patagottama |
paṇaṃ witathamāsthāya sarpairupadhinā kṛtam ||9||

sūta uwāca||

tasmiṃstu kathite mātrā kāraṇe gaganecaraḥ |
uwāca wacanaṃ sarpāṃstena duḥkhena duḥkhitaḥ ||10||

kimāhṛtya widitwā wā kiṃ wā kṛtweha pauruṣam |
dāsyādwo wipramucyeyaṃ satyaṃ śaṃsata lelihāḥ ||11||

śrutwā tamabruwansarpā āharāmṛtamojasā |
tato dāsyādwipramokṣo bhawitā tawa khecara ||12||






                  24


sūta uwāca||

ityukto garuḍaḥ sarpaistato mātaramabrawīt |
gacchāmyamṛtamāhartuṃ bhakṣyamicchāmi weditum ||1||

winatowāca||

samudrakukṣāwekānte niṣādālayamuttamam |
sahasrāṇāmanekānāṃ tānbhuktwāmṛtamānaya ||2||

na tu te brāhmaṇaṃ hantuṃ kāryā buddhiḥ kathañcana |
awadhyaḥ sarwabhūtānāṃ brāhmaṇo hyanalopamaḥ ||3||

agnirarko wiṣaṃ śastraṃ wipro bhawati kopitaḥ |
bhūtānāmagrabhugwipro warṇaśreṣṭhaḥ pitā guruḥ ||4||

garuḍa uwāca||

yathāhamabhijānīyāṃ brāhmaṇaṃ lakṣaṇaiḥ śubhaiḥ |
tanme kāraṇato mātaḥ pṛcchato waktumarhasi ||5||

winatowāca||

yaste kaṇṭhamanuprāpto nigīrṇaṃ baḍiśaṃ yathā |
dahedaṅgārawatputra taṃ widyādbāhmaṇarṣabham ||6||

sūta uwāca||

prowāca cainaṃ winatā putrahārdādidaṃ wacaḥ |
jānantyapyatulaṃ wīryamāśīrwādasamanwitam ||7||

pakṣau te mārutaḥ pātu candraḥ pṛṣṭhaṃ tu putraka |
śirastu pātu te wahnirbhāskaraḥ sarwamewa tu ||8||

ahaṃ ca te sadā putra śāntiswastiparāyaṇā |
ariṣṭaṃ wraja panthānaṃ watsa kāryārthasiddhaye ||9||

tataḥ sa māturwacanaṃ niśamya; witatya pakṣau nabha utpapāta |
tato niṣādānbalawānupāgama; dbubhukṣitaḥ kāla iwāntako mahān ||10||

sa tānniṣādānupasaṃharaṃstadā; rajaḥ samuddhūya nabhaḥspṛśaṃ mahat |
samudrakukṣau ca wiśoṣayanpayaḥ; samīpagānbhūmidharānwicālayan ||11||

tataḥ sa cakre mahadānanaṃ tadā; niṣādamārgaṃ pratirudhya pakṣirāṭ |
tato niṣādāstwaritāḥ prawawraju; ryato mukhaṃ tasya bhujaṅgabhojinaḥ ||12||

tadānanaṃ wiwṛtamatipramāṇawa; tsamabhyayurgaganamiwārditāḥ khagāḥ |
sahasraśaḥ pawanarajobhramohitā; mahānilapracalitapādape wane ||13||

tataḥ khago wadanamamitratāpanaḥ; samāharatparicapalo mahābalaḥ |
niṣūdayanbahuwidhamatsyabhakṣiṇo; bubhukṣito gaganacareśwarastadā ||14||






                  25


sūta uwāca||

tasya kaṇṭhamanuprāpto brāhmaṇaḥ saha bhāryayā |
dahandīpta iwāṅgārastamuwācāntarikṣagaḥ ||1||

dwijottama winirgaccha tūrṇamāsyādapāwṛtāt |
na hi me brāhmaṇo wadhyaḥ pāpeṣwapi rataḥ sadā ||2||

bruwāṇamewaṃ garuḍaṃ brāhmaṇaḥ samabhāṣata |
niṣādī mama bhāryeyaṃ nirgacchatu mayā saha ||3||

garuḍa uwāca||

etāmapi niṣādīṃ twaṃ parigṛhyāśu niṣpata |
tūrṇaṃ sambhāwayātmānamajīrṇaṃ mama tejasā ||4||

sūta uwāca||

tataḥ sa wipro niṣkrānto niṣādīsahitastadā |
wardhayitwā ca garuḍamiṣṭaṃ deśaṃ jagāma ha ||5||

sahabhārye winiṣkrānte tasminwipre sa pakṣirāṭ |
witatya pakṣāwākāśamutpapāta manojawaḥ ||6||

tato'paśyatsa pitaraṃ pṛṣṭaścākhyātawānpituḥ |
ahaṃ hi sarpaiḥ prahitaḥ somamāhartumudyataḥ ||7||

māturdāsyawimokṣārthamāhariṣye tamadya wai ||7||

mātrā cāsmi samādiṣṭo niṣādānbhakṣayeti wai |
na ca me tṛptirabhawadbhakṣayitwā sahasraśaḥ ||8||

tasmādbhoktawyamaparaṃ bhagawanpradiśaswa me |
yadbhuktwāmṛtamāhartuṃ samarthaḥ syāmahaṃ prabho ||9||

kaśyapa uwāca||

āsīdwibhāwasurnāma maharṣiḥ kopano bhṛśam |
bhrātā tasyānujaścāsītsupratīko mahātapāḥ ||10||

sa necchati dhanaṃ bhrātrā sahaikasthaṃ mahāmuniḥ |
wibhāgaṃ kīrtayatyewa supratīko'tha nityaśaḥ ||11||

athābrawīcca taṃ bhrātā supratīkaṃ wibhāwasuḥ |
wibhāgaṃ bahawo mohātkartumicchanti nityadā ||12||

tato wibhaktā anyonyaṃ nādriyante'rthamohitāḥ ||12||

tataḥ swārthaparānmūḍhānpṛthagbhūtānswakairdhanaiḥ |
widitwā bhedayantyetānamitrā mitrarūpiṇaḥ ||13||

widitwā cāpare bhinnānantareṣu patantyatha |
bhinnānāmatulo nāśaḥ kṣipramewa prawartate ||14||

tasmāccaiwa wibhāgārthaṃ na praśaṃsanti paṇḍitāḥ |
guruśāstre nibaddhānāmanyonyamabhiśaṅkinām ||15||

niyantuṃ na hi śakyastwaṃ bhedato dhanamicchasi |
yasmāttasmātsupratīka hastitwaṃ samawāpsyasi ||16||

śaptastwewaṃ supratīko wibhāwasumathābrawīt |
twamapyantarjalacaraḥ kacchapaḥ sambhawiṣyasi ||17||

ewamanyonyaśāpāttau supratīkawibhāwasū |
gajakacchapatāṃ prāptāwarthārthaṃ mūḍhacetasau ||18||

roṣadoṣānuṣaṅgeṇa tiryagyonigatāwapi |
parasparadweṣaratau pramāṇabaladarpitau ||19||

sarasyasminmahākāyau pūrwawairānusāriṇau |
tayorekataraḥ śrīmānsamupaiti mahāgajaḥ ||20||

tasya bṛṃhitaśabdena kūrmo'pyantarjaleśayaḥ |
utthito'sau mahākāyaḥ kṛtsnaṃ saṅkṣobhayansaraḥ ||21||

taṃ dṛṣṭwāweṣṭitakaraḥ patatyeṣa gajo jalam |
dantahastāgralāṅgūlapādawegena wīryawān ||22||

taṃ wikṣobhayamāṇaṃ tu saro bahujhaṣākulam |
kūrmo'pyabhyudyataśirā yuddhāyābhyeti wīryawān ||23||

ṣaḍucchrito yojanāni gajastaddwiguṇāyataḥ |
kūrmastriyojanotsedho daśayojanamaṇḍalaḥ ||24||

tāwetau yuddhasaṃmattau parasparajayaiṣiṇau |
upayujyāśu karmedaṃ sādhayepsitamātmanaḥ ||25||

sūta uwāca||

sa tacchrutwā piturwākyaṃ bhīmawego'ntarikṣagaḥ |
nakhena gajamekena kūrmamekena cākṣipat ||26||

samutpapāta cākāśaṃ tata uccairwihaṅgamaḥ |
so'lambatīrthamāsādya dewawṛkṣānupāgamat ||27||

te bhītāḥ samakampanta tasya pakṣānilāhatāḥ |
na no bhañjyāditi tadā diwyāḥ kanakaśākhinaḥ ||28||

pracalāṅgānsa tāndṛṣṭwā manorathaphalāṅkurān |
anyānatularūpāṅgānupacakrāma khecaraḥ ||29||

kāñcanai rājataiścaiwa phalairwaiḍūryaśākhinaḥ |
sāgarāmbuparikṣiptānbhrājamānānmahādrumān ||30||

tamuwāca khagaśreṣṭhaṃ tatra rohiṇapādapaḥ |
atiprawṛddhaḥ sumahānāpatantaṃ manojawam ||31||

yaiṣā mama mahāśākhā śatayojanamāyatā |
etāmāsthāya śākhāṃ twaṃ khādemau gajakacchapau ||32||

tato drumaṃ patagasahasrasewitaṃ; mahīdharapratimawapuḥ prakampayan |
khagottamo drutamabhipatya wegawā; nbabhañja tāmawiralapatrasaṃwṛtām ||33||






                  26


sūta uwāca||

spṛṣṭamātrā tu padbhyāṃ sā garuḍena balīyasā |
abhajyata taroḥ śākhā bhagnāṃ caināmadhārayat ||1||

tāṃ bhagnāṃ sa mahāśākhāṃ smayansamawalokayan |
athātra lambato'paśyadwālakhilyānadhomukhān ||2||

sa tadwināśasantrāsādanupatya khagādhipaḥ |
śākhāmāsyena jagrāha teṣāmewānwawekṣayā ||3||

śanaiḥ paryapatatpakṣī parwatānprawiśātayan ||3||

ewaṃ so'bhyapataddeśānbahūnsagajakacchapaḥ |
dayārthaṃ wālakhilyānāṃ na ca sthānamawindata ||4||

sa gatwā parwataśreṣṭhaṃ gandhamādanamawyayam |
dadarśa kaśyapaṃ tatra pitaraṃ tapasi sthitam ||5||

dadarśa taṃ pitā cāpi diwyarūpaṃ wihaṅgamam |
tejowīryabalopetaṃ manomārutaraṃhasam ||6||

śailaśṛṅgapratīkāśaṃ brahmadaṇḍamiwodyatam |
acintyamanabhijñeyaṃ sarwabhūtabhayaṅkaram ||7||

māyāwīryadharaṃ sākṣādagnimiddhamiwodyatam |
apradhṛṣyamajeyaṃ ca dewadānawarākṣasaiḥ ||8||

bhettāraṃ giriśṛṅgāṇāṃ nadījalawiśoṣaṇam |
lokasaṃloḍanaṃ ghoraṃ kṛtāntasamadarśanam ||9||

tamāgatamabhiprekṣya bhagawānkaśyapastadā |
widitwā cāsya saṅkalpamidaṃ wacanamabrawīt ||10||

putra mā sāhasaṃ kārṣīrmā sadyo lapsyase wyathām |
mā twā daheyuḥ saṅkruddhā wālakhilyā marīcipāḥ ||11||

prasādayāmāsa sa tānkaśyapaḥ putrakāraṇāt |
wālakhilyāṃstapaḥsiddhānidamuddiśya kāraṇam ||12||

prajāhitārthamārambho garuḍasya tapodhanāḥ |
cikīrṣati mahatkarma tadanujñātumarhatha ||13||

ewamuktā bhagawatā munayaste samabhyayuḥ |
muktwā śākhāṃ giriṃ puṇyaṃ himawantaṃ taporthinaḥ ||14||

tatasteṣwapayāteṣu pitaraṃ winatātmajaḥ |
śākhāwyākṣiptawadanaḥ paryapṛcchata kaśyapam ||15||

bhagawankwa wimuñcāmi taruśākhāmimāmaham |
warjitaṃ brāhmaṇairdeśamākhyātu bhagawānmama ||16||

tato niṣpuruṣaṃ śailaṃ himasaṃruddhakandaram |
agamyaṃ manasāpyanyaistasyācakhyau sa kaśyapaḥ ||17||

taṃ parwatamahākukṣimāwiśya manasā khagaḥ |
jawenābhyapatattārkṣyaḥ saśākhāgajakacchapaḥ ||18||

na tāṃ wadhraḥ pariṇahecchatacarmā mahānaṇuḥ |
śākhino mahatīṃ śākhāṃ yāṃ pragṛhya yayau khagaḥ ||19||

tataḥ sa śatasāhasraṃ yojanāntaramāgataḥ |
kālena nātimahatā garuḍaḥ patatāṃ waraḥ ||20||

sa taṃ gatwā kṣaṇenaiwa parwataṃ wacanātpituḥ |
amuñcanmahatīṃ śākhāṃ saswanāṃ tatra khecaraḥ ||21||

pakṣānilahataścāsya prākampata sa śailarāṭ |
mumoca puṣpawarṣaṃ ca samāgalitapādapaḥ ||22||

śṛṅgāṇi ca wyaśīryanta girestasya samantataḥ |
maṇikāñcanacitrāṇi śobhayanti mahāgirim ||23||

śākhino bahawaścāpi śākhayābhihatāstayā |
kāñcanaiḥ kusumairbhānti widyutwanta iwāmbudāḥ ||24||

te hemawikacā bhūyo yuktāḥ parwatadhātubhiḥ |
wyarājañśākhinastatra sūryāṃśupratirañjitāḥ ||25||

tatastasya gireḥ śṛṅgamāsthāya sa khagottamaḥ |
bhakṣayāmāsa garuḍastāwubhau gajakacchapau ||26||

tataḥ parwatakūṭāgrādutpapāta manojawaḥ |
prāwartantātha dewānāmutpātā bhayawedinaḥ ||27||

indrasya wajraṃ dayitaṃ prajajwāla wyathānwitam |
sadhūmā cāpatatsārcirdiwolkā nabhasaścyutā ||28||

tathā wasūnāṃ rudrāṇāmādityānāṃ ca sarwaśaḥ |
sādhyānāṃ marutāṃ caiwa ye cānye dewatāgaṇāḥ ||29||

swaṃ swaṃ praharaṇaṃ teṣāṃ parasparamupādrawat ||29||

abhūtapūrwaṃ saṅgrāme tadā dewāsure'pi ca |
wawurwātāḥ sanirghātāḥ peturulkāḥ samantataḥ ||30||

nirabhramapi cākāśaṃ prajagarja mahāswanam |
dewānāmapi yo dewaḥ so'pyawarṣadasṛktadā ||31||

mamlurmālyāni dewānāṃ śemustejāṃsi caiwa hi |
utpātameghā raudrāśca wawarṣuḥ śoṇitaṃ bahu ||32||

rajāṃsi mukuṭānyeṣāmutthitāni wyadharṣayan ||32||

tatastrāsasamudwignaḥ saha dewaiḥ śatakratuḥ |
utpātāndāruṇānpaśyannityuwāca bṛhaspatim ||33||

kimarthaṃ bhagawanghorā mahotpātāḥ samutthitāḥ |
na ca śatruṃ prapaśyāmi yudhi yo naḥ pradharṣayet ||34||

bṛhaspatiruwāca||

tawāparādhāddewendra pramādācca śatakrato |
tapasā wālakhilyānāṃ bhūtamutpannamadbhutam ||35||

kaśyapasya muneḥ putro winatāyāśca khecaraḥ |
hartuṃ somamanuprāpto balawānkāmarūpawān ||36||

samartho balināṃ śreṣṭho hartuṃ somaṃ wihaṅgamaḥ |
sarwaṃ sambhāwayāmyasminnasādhyamapi sādhayet ||37||

sūta uwāca||

śrutwaitadwacanaṃ śakraḥ prowācāmṛtarakṣiṇaḥ |
mahāwīryabalaḥ pakṣī hartuṃ somamihodyataḥ ||38||

yuṣmānsambodhayāmyeṣa yathā sa na haredbalāt |
atulaṃ hi balaṃ tasya bṛhaspatiruwāca me ||39||

tacchrutwā wibudhā wākyaṃ wismitā yatnamāsthitāḥ |
pariwāryāmṛtaṃ tasthurwajrī cendraḥ śatakratuḥ ||40||

dhārayanto mahārhāṇi kawacāni manaswinaḥ |
kāñcanāni wicitrāṇi waiḍūryawikṛtāni ca ||41||

wiwidhāni ca śastrāṇi ghorarūpāṇyanekaśaḥ |
śitatīkṣṇāgradhārāṇi samudyamya sahasraśaḥ ||42||

sawisphuliṅgajwālāni sadhūmāni ca sarwaśaḥ |
cakrāṇi parighāṃścaiwa triśūlāni paraśwadhān ||43||

śaktīśca wiwidhāstīkṣṇāḥ karawālāṃśca nirmalān |
swadeharūpāṇyādāya gadāścograpradarśanāḥ ||44||

taiḥ śastrairbhānumadbhiste diwyābharaṇabhūṣitāḥ |
bhānumantaḥ suragaṇāstasthurwigatakalmaṣāḥ ||45||

anupamabalawīryatejaso; dhṛtamanasaḥ parirakṣaṇe'mṛtasya |
asurapurawidāraṇāḥ surā; jwalanasamiddhawapuḥprakāśinaḥ ||46||

iti samarawaraṃ surāsthitaṃ; parighasahasraśataiḥ samākulam |
wigalitamiwa cāmbarāntare; tapanamarīciwibhāsitaṃ babhau ||47||






                  27


śaunaka uwāca||

ko'parādho mahendrasya kaḥ pramādaśca sūtaja |
tapasā wālakhilyānāṃ sambhūto garuḍaḥ katham ||1||

kaśyapasya dwijāteśca kathaṃ wai pakṣirāṭsutaḥ |
adhṛṣyaḥ sarwabhūtānāmawadhyaścābhawatkatham ||2||

kathaṃ ca kāmacārī sa kāmawīryaśca khecaraḥ |
etadicchāmyahaṃ śrotuṃ purāṇe yadi paṭhyate ||3||

sūta uwāca||

wiṣayo'yaṃ purāṇasya yanmāṃ twaṃ paripṛcchasi |
śṛṇu me wadataḥ sarwametatsaṅkṣepato dwija ||4||

yajataḥ putrakāmasya kaśyapasya prajāpateḥ |
sāhāyyamṛṣayo dewā gandharwāśca daduḥ kila ||5||

tatredhmānayane śakro niyuktaḥ kaśyapena ha |
munayo wālakhilyāśca ye cānye dewatāgaṇāḥ ||6||

śakrastu wīryasadṛśamidhmabhāraṃ giriprabham |
samudyamyānayāmāsa nātikṛcchrādiwa prabhuḥ ||7||

athāpaśyadṛṣīnhraswānaṅguṣṭhodaraparwaṇaḥ |
palāśawṛntikāmekāṃ sahitānwahataḥ pathi ||8||

pralīnānsweṣwiwāṅgeṣu nirāhārāṃstapodhanān |
kliśyamānānmandabalāngoṣpade samplutodake ||9||

tāṃśca sarwānsmayāwiṣṭo wīryonmattaḥ puraṃdaraḥ |
awahasyātyagācchīghraṃ laṅghayitwāwamanya ca ||10||

te'tha roṣasamāwiṣṭāḥ subhṛśaṃ jātamanyawaḥ |
ārebhire mahatkarma tadā śakrabhayaṅkaram ||11||

juhuwuste sutapaso widhiwajjātawedasam |
mantrairuccāwacairwiprā yena kāmena tacchṛṇu ||12||

kāmawīryaḥ kāmagamo dewarājabhayapradaḥ |
indro'nyaḥ sarwadewānāṃ bhawediti yatawratāḥ ||13||

indrācchataguṇaḥ śaurye wīrye caiwa manojawaḥ |
tapaso naḥ phalenādya dāruṇaḥ sambhawatwiti ||14||

tadbuddhwā bhṛśasantapto dewarājaḥ śatakratuḥ |
jagāma śaraṇaṃ tatra kaśyapaṃ saṃśitawratam ||15||

tacchrutwā dewarājasya kaśyapo'tha prajāpatiḥ |
wālakhilyānupāgamya karmasiddhimapṛcchata ||16||

ewamastwiti taṃ cāpi pratyūcuḥ satyawādinaḥ |
tānkaśyapa uwācedaṃ sāntwapūrwaṃ prajāpatiḥ ||17||

ayamindrastribhuwane niyogādbrahmaṇaḥ kṛtaḥ |
indrārthaṃ ca bhawanto'pi yatnawantastapodhanāḥ ||18||

na mithyā brahmaṇo wākyaṃ kartumarhatha sattamāḥ |
bhawatāṃ ca na mithyāyaṃ saṅkalpo me cikīrṣitaḥ ||19||

bhawatweṣa patatrīṇāmindro'tibalasattwawān |
prasādaḥ kriyatāṃ caiwa dewarājasya yācataḥ ||20||

ewamuktāḥ kaśyapena wālakhilyāstapodhanāḥ |
pratyūcurabhisampūjya muniśreṣṭhaṃ prajāpatim ||21||

indrārtho'yaṃ samārambhaḥ sarweṣāṃ naḥ prajāpate |
apatyārthaṃ samārambho bhawataścāyamīpsitaḥ ||22||

tadidaṃ saphalaṃ karma twayā wai pratigṛhyatām |
tathā caiwa widhatswātra yathā śreyo'nupaśyasi ||23||

etasminnewa kāle tu dewī dākṣāyaṇī śubhā |
winatā nāma kalyāṇī putrakāmā yaśaswinī ||24||

tapastaptwā wrataparā snātā puṃsawane śuciḥ |
upacakrāma bhartāraṃ tāmuwācātha kaśyapaḥ ||25||

ārambhaḥ saphalo dewi bhawitāyaṃ tawepsitaḥ |
janayiṣyasi putrau dwau wīrau tribhuwaneśwarau ||26||

tapasā wālakhilyānāṃ mama saṅkalpajau tathā |
bhawiṣyato mahābhāgau putrau te lokapūjitau ||27||

uwāca caināṃ bhagawānmārīcaḥ punarewa ha |
dhāryatāmapramādena garbho'yaṃ sumahodayaḥ ||28||

ekaḥ sarwapatatrīṇāmindratwaṃ kārayiṣyati |
lokasambhāwito wīraḥ kāmawīryo wihaṅgamaḥ ||29||

śatakratumathowāca prīyamāṇaḥ prajāpatiḥ |
twatsahāyau khagāwetau bhrātarau te bhawiṣyataḥ ||30||

naitābhyāṃ bhawitā doṣaḥ sakāśātte puraṃdara |
wyetu te śakra santāpastwamewendro bhawiṣyasi ||31||

na cāpyewaṃ twayā bhūyaḥ kṣeptawyā brahmawādinaḥ |
na cāwamānyā darpātte wāgwiṣā bhṛśakopanāḥ ||32||

ewamukto jagāmendro nirwiśaṅkastriwiṣṭapam |
winatā cāpi siddhārthā babhūwa muditā tadā ||33||

janayāmāsa putrau dwāwaruṇaṃ garuḍaṃ tathā |
aruṇastayostu wikala ādityasya puraḥsaraḥ ||34||

patatrīṇāṃ tu garuḍa indratwenābhyaṣicyata |
tasyaitatkarma sumahacchrūyatāṃ bhṛgunandana ||35||






                  28


sūta uwāca||

tatastasmindwijaśreṣṭha samudīrṇe tathāwidhe |
garutmānpakṣirāṭtūrṇaṃ samprāpto wibudhānprati ||1||

taṃ dṛṣṭwātibalaṃ caiwa prākampanta samantataḥ |
parasparaṃ ca pratyaghnansarwapraharaṇānyapi ||2||

tatra cāsīdameyātmā widyudagnisamaprabhaḥ |
bhauwanaḥ sumahāwīryaḥ somasya parirakṣitā ||3||

sa tena patagendreṇa pakṣatuṇḍanakhaiḥ kṣataḥ |
muhūrtamatulaṃ yuddhaṃ kṛtwā winihato yudhi ||4||

rajaścoddhūya sumahatpakṣawātena khecaraḥ |
kṛtwā lokānnirālokāṃstena dewānawākirat ||5||

tenāwakīrṇā rajasā dewā mohamupāgaman |
na cainaṃ dadṛśuśchannā rajasāmṛtarakṣiṇaḥ ||6||

ewaṃ saṃloḍayāmāsa garuḍastridiwālayam |
pakṣatuṇḍaprahāraiśca dewānsa widadāra ha ||7||

tato dewaḥ sahasrākṣastūrṇaṃ wāyumacodayat |
wikṣipemāṃ rajowṛṣṭiṃ tawaitatkarma māruta ||8||

atha wāyurapowāha tadrajastarasā balī |
tato witimire jāte dewāḥ śakunimārdayan ||9||

nanāda coccairbalawānmahāmegharawaḥ khagaḥ |
wadhyamānaḥ suragaṇaiḥ sarwabhūtāni bhīṣayan ||10||

utpapāta mahāwīryaḥ pakṣirāṭparawīrahā ||10||

tamutpatyāntarikṣasthaṃ dewānāmupari sthitam |
warmiṇo wibudhāḥ sarwe nānāśastrairawākiran ||11||

paṭṭiśaiḥ parighaiḥ śūlairgadābhiśca sawāsawāḥ |
kṣurāntairjwalitaiścāpi cakrairādityarūpibhiḥ ||12||

nānāśastrawisargaiśca wadhyamānaḥ samantataḥ |
kurwansutumulaṃ yuddhaṃ pakṣirāṇna wyakampata ||13||

winardanniwa cākāśe wainateyaḥ pratāpawān |
pakṣābhyāmurasā caiwa samantādwyākṣipatsurān ||14||

te wikṣiptāstato dewāḥ prajagmurgaruḍārditāḥ |
nakhatuṇḍakṣatāścaiwa susruwuḥ śoṇitaṃ bahu ||15||

sādhyāḥ prācīṃ sagandharwā wasawo dakṣiṇāṃ diśam |
prajagmuḥ sahitā rudraiḥ patagendrapradharṣitāḥ ||16||

diśaṃ pratīcīmādityā nāsatyā uttarāṃ diśam |
muhurmuhuḥ prekṣamāṇā yudhyamānā mahaujasam ||17||

aśwakrandena wīreṇa reṇukena ca pakṣiṇā |
krathanena ca śūreṇa tapanena ca khecaraḥ ||18||

ulūkaśwasanābhyāṃ ca nimeṣeṇa ca pakṣiṇā |
prarujena ca saṃyuddhaṃ cakāra pralihena ca ||19||

tānpakṣanakhatuṇḍāgrairabhinadwinatāsutaḥ |
yugāntakāle saṅkruddhaḥ pinākīwa mahābalaḥ ||20||

mahāwīryā mahotsāhāstena te bahudhā kṣatāḥ |
rejurabhraghanaprakhyā rudhiraughaprawarṣiṇaḥ ||21||

tānkṛtwā patagaśreṣṭhaḥ sarwānutkrāntajīwitān |
atikrānto'mṛtasyārthe sarwato'gnimapaśyata ||22||

āwṛṇwānaṃ mahājwālamarcirbhiḥ sarwato'mbaram |
dahantamiwa tīkṣṇāṃśuṃ ghoraṃ wāyusamīritam ||23||

tato nawatyā nawatīrmukhānāṃ; kṛtwā taraswī garuḍo mahātmā |
nadīḥ samāpīya mukhaistatastaiḥ; suśīghramāgamya punarjawena ||24||

jwalantamagniṃ tamamitratāpanaḥ; samāstaratpatraratho nadībhiḥ |
tataḥ pracakre wapuranyadalpaṃ; praweṣṭukāmo'gnimabhipraśāmya ||25||






                  29


sūta uwāca||

jāmbūnadamayo bhūtwā marīciwikacojjwalaḥ |
prawiweśa balātpakṣī wāriwega iwārṇawam ||1||

sa cakraṃ kṣuraparyantamapaśyadamṛtāntike |
paribhramantamaniśaṃ tīkṣṇadhāramayasmayam ||2||

jwalanārkaprabhaṃ ghoraṃ chedanaṃ somahāriṇām |
ghorarūpaṃ tadatyarthaṃ yantraṃ dewaiḥ sunirmitam ||3||

tasyāntaraṃ sa dṛṣṭwaiwa paryawartata khecaraḥ |
arāntareṇābhyapatatsaṅkṣipyāṅgaṃ kṣaṇena ha ||4||

adhaścakrasya caiwātra dīptānalasamadyutī |
widyujjihwau mahāghorau dīptāsyau dīptalocanau ||5||

cakṣurwiṣau mahāwīryau nityakruddhau taraswinau |
rakṣārthamewāmṛtasya dadarśa bhujagottamau ||6||

sadā saṃrabdhanayanau sadā cānimiṣekṣaṇau |
tayoreko'pi yaṃ paśyetsa tūrṇaṃ bhasmasādbhawet ||7||

tayoścakṣūṃṣi rajasā suparṇastūrṇamāwṛṇot |
adṛṣṭarūpastau cāpi sarwataḥ paryakālayat ||8||

tayoraṅge samākramya wainateyo'ntarikṣagaḥ |
ācchinattarasā madhye somamabhyadrawattataḥ ||9||

samutpāṭyāmṛtaṃ tattu wainateyastato balī |
utpapāta jawenaiwa yantramunmathya wīryawān ||10||

apītwaiwāmṛtaṃ pakṣī parigṛhyāśu wīryawān |
agacchadapariśrānta āwāryārkaprabhāṃ khagaḥ ||11||

wiṣṇunā tu tadākāśe wainateyaḥ sameyiwān |
tasya nārāyaṇastuṣṭastenālaulyena karmaṇā ||12||

tamuwācāwyayo dewo warado'smīti khecaram |
sa wawre tawa tiṣṭheyamuparītyantarikṣagaḥ ||13||

uwāca cainaṃ bhūyo'pi nārāyaṇamidaṃ wacaḥ |
ajaraścāmaraśca syāmamṛtena wināpyaham ||14||

pratigṛhya warau tau ca garuḍo wiṣṇumabrawīt |
bhawate'pi waraṃ dadmi wṛṇītāṃ bhagawānapi ||15||

taṃ wawre wāhanaṃ kṛṣṇo garutmantaṃ mahābalam |
dhwajaṃ ca cakre bhagawānupari sthāsyasīti tam ||16||

anupatya khagaṃ twindro wajreṇāṅge'bhyatāḍayat |
wihaṅgamaṃ surāmitraṃ harantamamṛtaṃ balāt ||17||

tamuwācendramākrande garuḍaḥ patatāṃ waraḥ |
prahasañślakṣṇayā wācā tathā wajrasamāhataḥ ||18||

ṛṣermānaṃ kariṣyāmi wajraṃ yasyāsthisambhawam |
wajrasya ca kariṣyāmi tawa caiwa śatakrato ||19||

eṣa patraṃ tyajāmyekaṃ yasyāntaṃ nopalapsyase |
na hi wajranipātena rujā me'sti kadācana ||20||

tatra taṃ sarwabhūtāni wismitānyabruwaṃstadā |
surūpaṃ patramālakṣya suparṇo'yaṃ bhawatwiti ||21||

dṛṣṭwā tadadbhutaṃ cāpi sahasrākṣaḥ puraṃdaraḥ |
khago mahadidaṃ bhūtamiti matwābhyabhāṣata ||22||

balaṃ wijñātumicchāmi yatte paramanuttamam |
sakhyaṃ cānantamicchāmi twayā saha khagottama ||23||






                  30


garuḍa uwāca||

sakhyaṃ me'stu twayā dewa yathecchasi puraṃdara |
balaṃ tu mama jānīhi mahaccāsahyamewa ca ||1||

kāmaṃ naitatpraśaṃsanti santaḥ swabalasaṃstawam |
guṇasaṅkīrtanaṃ cāpi swayamewa śatakrato ||2||

sakheti kṛtwā tu sakhe pṛṣṭo wakṣyāmyahaṃ twayā |
na hyātmastawasaṃyuktaṃ waktawyamanimittataḥ ||3||

saparwatawanāmurwīṃ sasāgarawanāmimām |
pakṣanāḍyaikayā śakra twāṃ caiwātrāwalambinam ||4||

sarwānsampiṇḍitānwāpi lokānsasthāṇujaṅgamān |
waheyamapariśrānto widdhīdaṃ me mahadbalam ||5||

sūta uwāca||

ityuktawacanaṃ wīraṃ kirīṭī śrīmatāṃ waraḥ |
āha śaunaka dewendraḥ sarwabhūtahitaḥ prabhuḥ ||6||

pratigṛhyatāmidānīṃ me sakhyamānantyamuttamam |
na kāryaṃ tawa somena mama somaḥ pradīyatām ||7||

asmāṃste hi prabādheyuryebhyo dadyādbhawānimam ||7||

garuḍa uwāca||

kiñcitkāraṇamuddiśya somo'yaṃ nīyate mayā |
na dāsyāmi samādātuṃ somaṃ kasmaicidapyaham ||8||

yatremaṃ tu sahasrākṣa nikṣipeyamahaṃ swayam |
twamādāya tatastūrṇaṃ harethāstridaśeśwara ||9||

śakra uwāca||

wākyenānena tuṣṭo'haṃ yattwayoktamihāṇḍaja |
yadicchasi waraṃ mattastadgṛhāṇa khagottama ||10||

sūta uwāca||

ityuktaḥ pratyuwācedaṃ kadrūputrānanusmaran |
smṛtwā caiwopadhikṛtaṃ māturdāsyanimittataḥ ||11||

īśo'hamapi sarwasya kariṣyāmi tu te'rthitām |
bhaweyurbhujagāḥ śakra mama bhakṣyā mahābalāḥ ||12||

tathetyuktwānwagacchattaṃ tato dānawasūdanaḥ |
hariṣyāmi winikṣiptaṃ somamityanubhāṣya tam ||13||

ājagāma tatastūrṇaṃ suparṇo māturantikam |
atha sarpānuwācedaṃ sarwānparamahṛṣṭawat ||14||

idamānītamamṛtaṃ nikṣepsyāmi kuśeṣu waḥ |
snātā maṅgalasaṃyuktāstataḥ prāśnīta pannagāḥ ||15||

adāsī caiwa māteyamadyaprabhṛti cāstu me |
yathoktaṃ bhawatāmetadwaco me pratipāditam ||16||

tataḥ snātuṃ gatāḥ sarpāḥ pratyuktwā taṃ tathetyuta |
śakro'pyamṛtamākṣipya jagāma tridiwaṃ punaḥ ||17||

athāgatāstamuddeśaṃ sarpāḥ somārthinastadā |
snātāśca kṛtajapyāśca prahṛṣṭāḥ kṛtamaṅgalāḥ ||18||

tadwijñāya hṛtaṃ sarpāḥ pratimāyākṛtaṃ ca tat |
somasthānamidaṃ ceti darbhāṃste lilihustadā ||19||

tato dwaidhīkṛtā jihwā sarpāṇāṃ tena karmaṇā |
abhawaṃścāmṛtasparśāddarbhāste'tha pawitriṇaḥ ||20||

tataḥ suparṇaḥ paramaprahṛṣṭawā; nwihṛtya mātrā saha tatra kānane |
bhujaṅgabhakṣaḥ paramārcitaḥ khagai; rahīnakīrtirwinatāmanandayat ||21||

imāṃ kathāṃ yaḥ śṛṇuyānnaraḥ sadā; paṭheta wā dwijajanamukhyasaṃsadi |
asaṃśayaṃ tridiwamiyātsa puṇyabhā; ṅmahātmanaḥ patagapateḥ prakīrtanāt ||22||






                  31


śaunaka uwāca||

bhujaṅgamānāṃ śāpasya mātrā caiwa sutena ca |
winatāyāstwayā proktaṃ kāraṇaṃ sūtanandana ||1||

warapradānaṃ bhartrā ca kadrūwinatayostathā |
nāmanī caiwa te prokte pakṣiṇorwainateyayoḥ ||2||

pannagānāṃ tu nāmāni na kīrtayasi sūtaja |
prādhānyenāpi nāmāni śrotumicchāmahe wayam ||3||

sūta uwāca||

bahutwānnāmadheyāni bhujagānāṃ tapodhana |
na kīrtayiṣye sarweṣāṃ prādhānyena tu me śṛṇu ||4||

śeṣaḥ prathamato jāto wāsukistadanantaram |
airāwatastakṣakaśca karkoṭakadhanañjayau ||5||

kāliyo maṇināgaśca nāgaścāpūraṇastathā |
nāgastathā piñjaraka elāpatro'tha wāmanaḥ ||6||

nīlānīlau tathā nāgau kalmāṣaśabalau tathā |
āryakaścādikaścaiwa nāgaśca śalapotakaḥ ||7||

sumanomukho dadhimukhastathā wimalapiṇḍakaḥ |
āptaḥ koṭanakaścaiwa śaṅkho wālaśikhastathā ||8||

niṣṭhyūnako hemaguho nahuṣaḥ piṅgalastathā |
bāhyakarṇo hastipadastathā mudgarapiṇḍakaḥ ||9||

kambalāśwatarau cāpi nāgaḥ kālīyakastathā |
wṛttasaṃwartakau nāgau dwau ca padmāwiti śrutau ||10||

nāgaḥ śaṅkhanakaścaiwa tathā ca sphaṇḍako'paraḥ |
kṣemakaśca mahānāgo nāgaḥ piṇḍārakastathā ||11||

karawīraḥ puṣpadaṃṣṭra eळko bilwapāṇḍukaḥ |
mūṣakādaḥ śaṅkhaśirāḥ pūrṇadaṃṣṭro haridrakaḥ ||12||

aparājito jyotikaśca pannagaḥ śrīwahastathā |
kaurawyo dhṛtarāṣṭraśca puṣkaraḥ śalyakastathā ||13||

wirajāśca subāhuśca śālipiṇḍaśca wīryawān |
hastibhadraḥ piṭharako mukharaḥ koṇawāsanaḥ ||14||

kuñjaraḥ kuraraścaiwa tathā nāgaḥ prabhākaraḥ |
kumudaḥ kumudākṣaśca tittirirhalikastathā ||15||

karkarākarkarau cobhau kuṇḍodaramahodarau ||15||

ete prādhānyato nāgāḥ kīrtitā dwijasattama |
bahutwānnāmadheyānāmitare na prakīrtitāḥ ||16||

eteṣāṃ prasawo yaśca prasawasya ca santatiḥ |
asaṅkhyeyeti matwā tānna brawīmi dwijottama ||17||

bahūnīha sahasrāṇi prayutānyarbudāni ca |
aśakyānyewa saṅkhyātuṃ bhujagānāṃ tapodhana ||18||






                  32


śaunaka uwāca||

jātā wai bhujagāstāta wīryawanto durāsadāḥ |
śāpaṃ taṃ twatha wijñāya kṛtawanto nu kiṃ param ||1||

sūta uwāca||

teṣāṃ tu bhagawāñśeṣastyaktwā kadrūṃ mahāyaśāḥ |
tapo wipulamātasthe wāyubhakṣo yatawrataḥ ||2||

gandhamādanamāsādya badaryāṃ ca taporataḥ |
gokarṇe puṣkarāraṇye tathā himawatastaṭe ||3||

teṣu teṣu ca puṇyeṣu tīrtheṣwāyataneṣu ca |
ekāntaśīlī niyataḥ satataṃ wijitendriyaḥ ||4||

tapyamānaṃ tapo ghoraṃ taṃ dadarśa pitāmahaḥ |
pariśuṣkamāṃsatwaksnāyuṃ jaṭācīradharaṃ prabhum ||5||

tamabrawītsatyadhṛtiṃ tapyamānaṃ pitāmahaḥ |
kimidaṃ kuruṣe śeṣa prajānāṃ swasti wai kuru ||6||

twaṃ hi tīwreṇa tapasā prajāstāpayase'nagha |
brūhi kāmaṃ ca me śeṣa yatte hṛdi ciraṃ sthitam ||7||

śeṣa uwāca||

sodaryā mama sarwe hi bhrātaro mandacetasaḥ |
saha tairnotsahe wastuṃ tadbhawānanumanyatām ||8||

abhyasūyanti satataṃ parasparamamitrawat |
tato'haṃ tapa ātiṣṭhe naitānpaśyeyamityuta ||9||

na marṣayanti satataṃ winatāṃ sasutāṃ ca te |
asmākaṃ cāparo bhrātā wainateyaḥ pitāmaha ||10||

taṃ ca dwiṣanti te'tyarthaṃ sa cāpi sumahābalaḥ |
warapradānātsa pituḥ kaśyapasya mahātmanaḥ ||11||

so'haṃ tapaḥ samāsthāya mokṣyāmīdaṃ kalewaram |
kathaṃ me pretyabhāwe'pi na taiḥ syātsaha saṅgamaḥ ||12||

brahmowāca||

jānāmi śeṣa sarweṣāṃ bhrātṛṇāṃ te wiceṣṭitam |
mātuścāpyaparādhādwai bhrātṛṇāṃ te mahadbhayam ||13||

kṛto'tra parihāraśca pūrwamewa bhujaṅgama |
bhrātṛṇāṃ tawa sarweṣāṃ na śokaṃ kartumarhasi ||14||

wṛṇīṣwa ca waraṃ mattaḥ śeṣa yatte'bhikāṅkṣitam |
ditsāmi hi waraṃ te'dya prītirme paramā twayi ||15||

diṣṭyā ca buddhirdharme te niwiṣṭā pannagottama |
ato bhūyaśca te buddhirdharme bhawatu susthirā ||16||

śeṣa uwāca||

eṣa ewa waro me'dya kāṅkṣitaḥ prapitāmaha |
dharme me ramatāṃ buddhiḥ śame tapasi ceśwara ||17||

brahmowāca||

prīto'smyanena te śeṣa damena praśamena ca |
twayā twidaṃ wacaḥ kāryaṃ manniyogātprajāhitam ||18||

imāṃ mahīṃ śailawanopapannāṃ; sasāgarāṃ sākarapattanāṃ ca |
twaṃ śeṣa samyakcalitāṃ yathāwa; tsaṅgṛhya tiṣṭhaswa yathācalā syāt ||19||

śeṣa uwāca||

yathāha dewo waradaḥ prajāpati; rmahīpatirbhūtapatirjagatpatiḥ |
tathā mahīṃ dhārayitāsmi niścalāṃ; prayaccha tāṃ me śirasi prajāpate ||20||

brahmowāca||

adho mahīṃ gaccha bhujaṅgamottama; swayaṃ tawaiṣā wiwaraṃ pradāsyati |
imāṃ dharāṃ dhārayatā twayā hi me; mahatpriyaṃ śeṣa kṛtaṃ bhawiṣyati ||21||

sūta uwāca||

tatheti kṛtwā wiwaraṃ prawiśya sa; prabhurbhuwo bhujagawarāgrajaḥ sthitaḥ |
bibharti dewīṃ śirasā mahīmimāṃ; samudranemiṃ parigṛhya sarwataḥ ||22||

brahmowāca||

śeṣo'si nāgottama dharmadewo; mahīmimāṃ dhārayase yadekaḥ |
anantabhogaḥ parigṛhya sarwāṃ; yathāhamewaṃ balabhidyathā wā ||23||

sūta uwāca||

adho bhūmerwasatyewaṃ nāgo'nantaḥ pratāpawān |
dhārayanwasudhāmekaḥ śāsanādbrahmaṇo wibhuḥ ||24||

suparṇaṃ ca sakhāyaṃ wai bhagawānamarottamaḥ |
prādādanantāya tadā wainateyaṃ pitāmahaḥ ||25||






                  33


sūta uwāca||

mātuḥ sakāśāttaṃ śāpaṃ śrutwā pannagasattamaḥ |
wāsukiścintayāmāsa śāpo'yaṃ na bhawetkatham ||1||

tataḥ sa mantrayāmāsa bhrātṛbhiḥ saha sarwaśaḥ |
airāwataprabhṛtibhirye sma dharmaparāyaṇāḥ ||2||

wāsukiruwāca||

ayaṃ śāpo yathoddiṣṭo widitaṃ wastathānaghāḥ |
tasya śāpasya mokṣārthaṃ mantrayitwā yatāmahe ||3||

sarweṣāmewa śāpānāṃ pratighāto hi widyate |
na tu mātrābhiśaptānāṃ mokṣo widyeta pannagāḥ ||4||

awyayasyāprameyasya satyasya ca tathāgrataḥ |
śaptā ityewa me śrutwā jāyate hṛdi wepathuḥ ||5||

nūnaṃ sarwawināśo'yamasmākaṃ samudāhṛtaḥ |
na hyenāṃ so'wyayo dewaḥ śapantīṃ pratyaṣedhayat ||6||

tasmātsaṃmantrayāmo'tra bhujagānāmanāmayam |
yathā bhaweta sarweṣāṃ mā naḥ kālo'tyagādayam ||7||

api mantrayamāṇā hi hetuṃ paśyāma mokṣaṇe |
yathā naṣṭaṃ purā dewā gūḍhamagniṃ guhāgatam ||8||

yathā sa yajño na bhawedyathā wāpi parābhawet |
janamejayasya sarpāṇāṃ wināśakaraṇāya hi ||9||

sūta uwāca||

tathetyuktwā tu te sarwe kādraweyāḥ samāgatāḥ |
samayaṃ cakrire tatra mantrabuddhiwiśāradāḥ ||10||

eke tatrābruwannāgā wayaṃ bhūtwā dwijarṣabhāḥ |
janamejayaṃ taṃ bhikṣāmo yajñaste na bhawediti ||11||

apare twabruwannāgāstatra paṇḍitamāninaḥ |
mantriṇo'sya wayaṃ sarwe bhawiṣyāmaḥ susaṃmatāḥ ||12||

sa naḥ prakṣyati sarweṣu kāryeṣwarthawiniścayam |
tatra buddhiṃ prawakṣyāmo yathā yajño niwartate ||13||

sa no bahumatānrājā buddhwā buddhimatāṃ waraḥ |
yajñārthaṃ prakṣyati wyaktaṃ neti wakṣyāmahe wayam ||14||

darśayanto bahūndoṣānpretya ceha ca dāruṇān |
hetubhiḥ kāraṇaiścaiwa yathā yajño bhawenna saḥ ||15||

athawā ya upādhyāyaḥ kratau tasminbhawiṣyati |
sarpasatrawidhānajño rājakāryahite rataḥ ||16||

taṃ gatwā daśatāṃ kaścidbhujagaḥ sa mariṣyati |
tasminhate yajñakare kratuḥ sa na bhawiṣyati ||17||

ye cānye sarpasatrajñā bhawiṣyantyasya ṛtwijaḥ |
tāṃśca sarwāndaśiṣyāmaḥ kṛtamewaṃ bhawiṣyati ||18||

tatrāpare'mantrayanta dharmātmāno bhujaṅgamāḥ |
abuddhireṣā yuṣmākaṃ brahmahatyā na śobhanā ||19||

samyaksaddharmamūlā hi wyasane śāntiruttamā |
adharmottaratā nāma kṛtsnaṃ wyāpādayejjagat ||20||

apare twabruwannāgāḥ samiddhaṃ jātawedasam |
warṣairnirwāpayiṣyāmo meghā bhūtwā sawidyutaḥ ||21||

srugbhāṇḍaṃ niśi gatwā wā apare bhujagottamāḥ |
pramattānāṃ harantwāśu wighna ewaṃ bhawiṣyati ||22||

yajñe wā bhujagāstasmiñśataśo'tha sahasraśaḥ |
janaṃ daśantu wai sarwamewaṃ trāso bhawiṣyati ||23||

athawā saṃskṛtaṃ bhojyaṃ dūṣayantu bhujaṅgamāḥ |
swena mūtrapurīṣeṇa sarwabhojyawināśinā ||24||

apare twabruwaṃstatra ṛtwijo'sya bhawāmahe |
yajñawighnaṃ kariṣyāmo dīyatāṃ dakṣiṇā iti ||25||

waśyatāṃ ca gato'sau naḥ kariṣyati yathepṣitam ||25||

apare twabruwaṃstatra jale prakrīḍitaṃ nṛpam |
gṛhamānīya badhnīmaḥ kraturewaṃ bhawenna saḥ ||26||

apare twabruwaṃstatra nāgāḥ sukṛtakāriṇaḥ |
daśāmainaṃ pragṛhyāśu kṛtamewaṃ bhawiṣyati ||27||

chinnaṃ mūlamanarthānāṃ mṛte tasminbhawiṣyati ||27||

eṣā wai naiṣṭhikī buddhiḥ sarweṣāmewa saṃmatā |
yathā wā manyase rājaṃstatkṣipraṃ saṃwidhīyatām ||28||

ityuktwā samudaikṣanta wāsukiṃ pannageśwaram |
wāsukiścāpi sañcintya tānuwāca bhujaṅgamān ||29||

naiṣā wo naiṣṭhikī buddhirmatā kartuṃ bhujaṅgamāḥ |
sarweṣāmewa me buddhiḥ pannagānāṃ na rocate ||30||

kiṃ twatra saṃwidhātawyaṃ bhawatāṃ yadbhaweddhitam |
anenāhaṃ bhṛśaṃ tapye guṇadoṣau madāśrayau ||31||






                  34


sūta uwāca||

śrutwā tu wacanaṃ teṣāṃ sarweṣāmiti ceti ca |
wāsukeśca wacaḥ śrutwā elāpatro'brawīdidam ||1||

na sa yajño na bhawitā na sa rājā tathāwidhaḥ |
janamejayaḥ pāṇḍaweyo yato'smākaṃ mahābhayam ||2||

daiwenopahato rājanyo bhawediha pūruṣaḥ |
sa daiwamewāśrayate nānyattatra parāyaṇam ||3||

tadidaṃ daiwamasmākaṃ bhayaṃ pannagasattamāḥ |
daiwamewāśrayāmo'tra śṛṇudhwaṃ ca waco mama ||4||

ahaṃ śāpe samutsṛṣṭe samaśrauṣaṃ wacastadā |
māturutsaṅgamārūḍho bhayātpannagasattamāḥ ||5||

dewānāṃ pannagaśreṣṭhāstīkṣṇāstīkṣṇā iti prabho |
pitāmahamupāgamya duḥkhārtānāṃ mahādyute ||6||

dewā ūcuḥ||

kā hi labdhwā priyānputrāñśapedewaṃ pitāmaha |
ṛte kadrūṃ tīkṣṇarūpāṃ dewadewa tawāgrataḥ ||7||

tatheti ca wacastasyāstwayāpyuktaṃ pitāmaha |
etadicchāma wijñātuṃ kāraṇaṃ yanna wāritā ||8||

brahmowāca||

bahawaḥ pannagāstīkṣṇā bhīmawīryā wiṣolbaṇāḥ |
prajānāṃ hitakāmo'haṃ na niwāritawāṃstadā ||9||

ye dandaśūkāḥ kṣudrāśca pāpacārā wiṣolbaṇāḥ |
teṣāṃ wināśo bhawitā na tu ye dharmacāriṇaḥ ||10||

yannimittaṃ ca bhawitā mokṣasteṣāṃ mahābhayāt |
pannagānāṃ nibodhadhwaṃ tasminkāle tathāgate ||11||

yāyāwarakule dhīmānbhawiṣyati mahānṛṣiḥ |
jaratkāruriti khyātastejaswī niyatendriyaḥ ||12||

tasya putro jaratkārorutpatsyati mahātapāḥ |
āstīko nāma yajñaṃ sa pratiṣetsyati taṃ tadā ||13||

tatra mokṣyanti bhujagā ye bhawiṣyanti dhārmikāḥ ||13||

dewā ūcuḥ||

sa muniprawaro dewa jaratkārurmahātapāḥ |
kasyāṃ putraṃ mahātmānaṃ janayiṣyati wīryawān ||14||

brahmowāca||

sanāmāyāṃ sanāmā sa kanyāyāṃ dwijasattamaḥ |
apatyaṃ wīryawāndewā wīryawajjanayiṣyati ||15||

elāpatra uwāca||

ewamastwiti taṃ dewāḥ pitāmahamathābruwan |
uktwā caiwaṃ gatā dewāḥ sa ca dewaḥ pitāmahaḥ ||16||

so'hamewaṃ prapaśyāmi wāsuke bhaginīṃ tawa |
jaratkāruriti khyātāṃ tāṃ tasmai pratipādaya ||17||

bhaikṣawadbhikṣamāṇāya nāgānāṃ bhayaśāntaye |
ṛṣaye suwratāya twameṣa mokṣaḥ śruto mayā ||18||






                  35


sūta uwāca||

elāpatrasya tu wacaḥ śrutwā nāgā dwijottama |
sarwe prahṛṣṭamanasaḥ sādhu sādhwityapūjayan ||1||

tataḥ prabhṛti tāṃ kanyāṃ wāsukiḥ paryarakṣata |
jaratkāruṃ swasāraṃ wai paraṃ harṣamawāpa ca ||2||

tato nātimahānkālaḥ samatīta iwābhawat |
atha dewāsurāḥ sarwe mamanthurwaruṇālayam ||3||

tatra netramabhūnnāgo wāsukirbalināṃ waraḥ |
samāpyaiwa ca tatkarma pitāmahamupāgaman ||4||

dewā wāsukinā sārdhaṃ pitāmahamathābruwan |
bhagawañśāpabhīto'yaṃ wāsukistapyate bhṛśam ||5||

tasyedaṃ mānasaṃ śalyaṃ samuddhartuṃ twamarhasi |
jananyāḥ śāpajaṃ dewa jñātīnāṃ hitakāṅkṣiṇaḥ ||6||

hito hyayaṃ sadāsmākaṃ priyakārī ca nāgarāṭ |
kuru prasādaṃ deweśa śamayāsya manojwaram ||7||

brahmowāca||

mayaiwaitadwitīrṇaṃ wai wacanaṃ manasāmarāḥ |
elāpatreṇa nāgena yadasyābhihitaṃ purā ||8||

tatkarotweṣa nāgendraḥ prāptakālaṃ wacastathā |
winaśiṣyanti ye pāpā na tu ye dharmacāriṇaḥ ||9||

utpannaḥ sa jaratkārustapasyugre rato dwijaḥ |
tasyaiṣa bhaginīṃ kāle jaratkāruṃ prayacchatu ||10||

yadelāpatreṇa wacastadoktaṃ bhujagena ha |
pannagānāṃ hitaṃ dewāstattathā na tadanyathā ||11||

sūta uwāca||

etacchrutwā sa nāgendraḥ pitāmahawacastadā |
sarpānbahūñjaratkārau nityayuktānsamādadhat ||12||

jaratkāruryadā bhāryāmicchedwarayituṃ prabhuḥ |
śīghrametya mamākhyeyaṃ tannaḥ śreyo bhawiṣyati ||13||






                  36


śaunaka uwāca||

jaratkāruriti proktaṃ yattwayā sūtanandana |
icchāmyetadahaṃ tasya ṛṣeḥ śrotuṃ mahātmanaḥ ||1||

kiṃ kāraṇaṃ jaratkārornāmaitatprathitaṃ bhuwi |
jaratkāruniruktaṃ twaṃ yathāwadwaktumarhasi ||2||

sūta uwāca||

jareti kṣayamāhurwai dāruṇaṃ kārusañjñitam |
śarīraṃ kāru tasyāsīttatsa dhīmāñśanaiḥ śanaiḥ ||3||

kṣapayāmāsa tīwreṇa tapasetyata ucyate |
jaratkāruriti brahmanwāsukerbhaginī tathā ||4||

ewamuktastu dharmātmā śaunakaḥ prāhasattadā |
ugraśrawasamāmantrya upapannamiti bruwan ||5||

sūta uwāca||

atha kālasya mahataḥ sa muniḥ saṃśitawrataḥ |
tapasyabhirato dhīmānna dārānabhyakāṅkṣata ||6||

sa ūrdhwaretāstapasi prasaktaḥ; swādhyāyawānwītabhayaklamaḥ san |
cacāra sarwāṃ pṛthiwīṃ mahātmā; na cāpi dārānmanasāpyakāṅkṣat ||7||

tato'parasminsamprāpte kāle kasmiṃścidewa tu |
parikṣiditi wikhyāto rājā kaurawawaṃśabhṛt ||8||

yathā pāṇḍurmahābāhurdhanurdharawaro bhuwi |
babhūwa mṛgayāśīlaḥ purāsya prapitāmahaḥ ||9||

mṛgānwidhyanwarāhāṃśca tarakṣūnmahiṣāṃstathā |
anyāṃśca wiwidhānwanyāṃścacāra pṛthiwīpatiḥ ||10||

sa kadācinmṛgaṃ widdhwā bāṇena nataparwaṇā |
pṛṣṭhato dhanurādāya sasāra gahane wane ||11||

yathā hi bhagawānrudro widdhwā yajñamṛgaṃ diwi |
anwagacchaddhanuṣpāṇiḥ paryanweṣaṃstatastataḥ ||12||

na hi tena mṛgo widdho jīwangacchati wai wanam |
pūrwarūpaṃ tu tannūnamāsītswargagatiṃ prati ||13||

parikṣitastasya rājño widdho yannaṣṭawānmṛgaḥ ||13||

dūraṃ cāpahṛtastena mṛgeṇa sa mahīpatiḥ |
pariśrāntaḥ pipāsārta āsasāda muniṃ wane ||14||

gawāṃ pracāreṣwāsīnaṃ watsānāṃ mukhaniḥsṛtam |
bhūyiṣṭhamupayuñjānaṃ phenamāpibatāṃ payaḥ ||15||

tamabhidrutya wegena sa rājā saṃśitawratam |
apṛcchaddhanurudyamya taṃ muniṃ kṣucchramānwitaḥ ||16||

bho bho brahmannahaṃ rājā parikṣidabhimanyujaḥ |
mayā widdho mṛgo naṣṭaḥ kaccittwaṃ dṛṣṭawānasi ||17||

sa munistasya nowāca kiñcinmaunawrate sthitaḥ |
tasya skandhe mṛtaṃ sarpaṃ kruddho rājā samāsajat ||18||

dhanuṣkoṭyā samutkṣipya sa cainaṃ samudaikṣata |
na ca kiñciduwācainaṃ śubhaṃ wā yadi wāśubham ||19||

sa rājā krodhamutsṛjya wyathitastaṃ tathāgatam |
dṛṣṭwā jagāma nagaramṛṣistwāste tathaiwa saḥ ||20||

taruṇastasya putro'bhūttigmatejā mahātapāḥ |
śṛṅgī nāma mahākrodho duṣprasādo mahāwrataḥ ||21||

sa dewaṃ paramīśānaṃ sarwabhūtahite ratam |
brahmāṇamupatasthe wai kāle kāle susaṃyataḥ ||22||

sa tena samanujñāto brahmaṇā gṛhameyiwān ||22||

sakhyoktaḥ krīḍamānena sa tatra hasatā kila |
saṃrambhī kopano'tīwa wiṣakalpa ṛṣeḥ sutaḥ ||23||

ṛṣiputreṇa narmārthaṃ kṛśena dwijasattama ||23||

tejaswinastawa pitā tathaiwa ca tapaswinaḥ |
śawaṃ skandhena wahati mā śṛṅgingarwito bhawa ||24||

wyāharatswṛṣiputreṣu mā sma kiñcidwaco wadīḥ |
asmadwidheṣu siddheṣu brahmawitsu tapaswiṣu ||25||

kwa te puruṣamānitwaṃ kwa te wācastathāwidhāḥ |
darpajāḥ pitaraṃ yastwaṃ draṣṭā śawadharaṃ tathā ||26||






                  37


sūta uwāca||

ewamuktaḥ sa tejaswī śṛṅgī kopasamanwitaḥ |
mṛtadhāraṃ guruṃ śrutwā paryatapyata manyunā ||1||

sa taṃ kṛśamabhipreṣkya sūnṛtāṃ wācamutsṛjan |
apṛcchata kathaṃ tātaḥ sa me'dya mṛtadhārakaḥ ||2||

kṛśa uwāca||

rājñā parikṣitā tāta mṛgayāṃ paridhāwatā |
awasaktaḥ pituste'dya mṛtaḥ skandhe bhujaṅgamaḥ ||3||

śṛṅgyuwāca||

kiṃ me pitrā kṛtaṃ tasya rājño'niṣṭaṃ durātmanaḥ |
brūhi twaṃ kṛśa tattwena paśya me tapaso balam ||4||

kṛśa uwāca||

sa rājā mṛgayāṃ yātaḥ parikṣidabhimanyujaḥ |
sasāra mṛgamekākī widdhwā bāṇena patriṇā ||5||

na cāpaśyanmṛgaṃ rājā caraṃstasminmahāwane |
pitaraṃ te sa dṛṣṭwaiwa papracchānabhibhāṣiṇam ||6||

taṃ sthāṇubhūtaṃ tiṣṭhantaṃ kṣutpipāsāśramāturaḥ |
punaḥ punarmṛgaṃ naṣṭaṃ papraccha pitaraṃ tawa ||7||

sa ca maunawratopeto naiwa taṃ pratyabhāṣata |
tasya rājā dhanuṣkoṭyā sarpaṃ skandhe samāsṛjat ||8||

śṛṅgiṃstawa pitādyāsau tathaiwāste yatawrataḥ |
so'pi rājā swanagaraṃ pratiyāto gajāhwayam ||9||

sūta uwāca||

śrutwaiwamṛṣiputrastu diwaṃ stabdhwewa wiṣṭhitaḥ |
kopasaṃraktanayanaḥ prajwalanniwa manyunā ||10||

āwiṣṭaḥ sa tu kopena śaśāpa nṛpatiṃ tadā |
wāryupaspṛśya tejaswī krodhawegabalātkṛtaḥ ||11||

śṛṅgyuwāca||

yo'sau wṛddhasya tātasya tathā kṛcchragatasya ca |
skandhe mṛtamawāsrākṣītpannagaṃ rājakilbiṣī ||12||

taṃ pāpamatisaṅkruddhastakṣakaḥ pannagottamaḥ |
āśīwiṣastigmatejā madwākyabalacoditaḥ ||13||

saptarātrādito netā yamasya sadanaṃ prati |
dwijānāmawamantāraṃ kurūṇāmayaśaskaram ||14||

sūta uwāca||

iti śaptwā nṛpaṃ kruddhaḥ śṛṅgī pitaramabhyayāt |
āsīnaṃ gocare tasminwahantaṃ śawapannagam ||15||

sa tamālakṣya pitaraṃ śṛṅgī skandhagatena wai |
śawena bhujagenāsīdbhūyaḥ krodhasamanwitaḥ ||16||

duḥkhāccāśrūṇi mumuce pitaraṃ cedamabrawīt |
śrutwemāṃ dharṣaṇāṃ tāta tawa tena durātmanā ||17||

rājñā parikṣitā kopādaśapaṃ tamahaṃ nṛpam |
yathārhati sa ewograṃ śāpaṃ kurukulādhamaḥ ||18||

saptame'hani taṃ pāpaṃ takṣakaḥ pannagottamaḥ |
waiwaswatasya bhawanaṃ netā paramadāruṇam ||19||

tamabrawītpitā brahmaṃstathā kopasamanwitam |
na me priyaṃ kṛtaṃ tāta naiṣa dharmastapaswinām ||20||

wayaṃ tasya narendrasya wiṣaye niwasāmahe |
nyāyato rakṣitāstena tasya pāpaṃ na rocaye ||21||

sarwathā wartamānasya rājño hyasmadwidhaiḥ sadā |
kṣantawyaṃ putra dharmo hi hato hanti na saṃśayaḥ ||22||

yadi rājā na rakṣeta pīḍā wai naḥ parā bhawet |
na śaknuyāma carituṃ dharmaṃ putra yathāsukham ||23||

rakṣyamāṇā wayaṃ tāta rājabhiḥ śāstradṛṣṭibhiḥ |
carāmo wipulaṃ dharmaṃ teṣāṃ cāṃśo'sti dharmataḥ ||24||

parikṣittu wiśeṣeṇa yathāsya prapitāmahaḥ |
rakṣatyasmānyathā rājñā rakṣitawyāḥ prajāstathā ||25||

teneha kṣudhitenādya śrāntena ca tapaswinā |
ajānatā wratamidaṃ kṛtametadasaṃśayam ||26||

tasmādidaṃ twayā bālyātsahasā duṣkṛtaṃ kṛtam |
na hyarhati nṛpaḥ śāpamasmattaḥ putra sarwathā ||27||






                  38


śṛṅgyuwāca||

yadyetatsāhasaṃ tāta yadi wā duṣkṛtaṃ kṛtam |
priyaṃ wāpyapriyaṃ wā te wāguktā na mṛṣā mayā ||1||

naiwānyathedaṃ bhawitā pitareṣa brawīmi te |
nāhaṃ mṛṣā prabrawīmi swaireṣwapi kutaḥ śapan ||2||

śamīka uwāca||

jānāmyugraprabhāwaṃ twāṃ putra satyagiraṃ tathā |
nānṛtaṃ hyuktapūrwaṃ te naitanmithyā bhawiṣyati ||3||

pitrā putro wayaḥstho'pi satataṃ wācya ewa tu |
yathā syādguṇasaṃyuktaḥ prāpnuyācca mahadyaśaḥ ||4||

kiṃ punarbāla ewa twaṃ tapasā bhāwitaḥ prabho |
wardhate ca prabhawatāṃ kopo'tīwa mahātmanām ||5||

so'haṃ paśyāmi waktawyaṃ twayi dharmabhṛtāṃ wara |
putratwaṃ bālatāṃ caiwa tawāwekṣya ca sāhasam ||6||

sa twaṃ śamayuto bhūtwā wanyamāhāramāharan |
cara krodhamimaṃ tyaktwā naiwaṃ dharmaṃ prahāsyasi ||7||

krodho hi dharmaṃ harati yatīnāṃ duḥkhasañcitam |
tato dharmawihīnānāṃ gatiriṣṭā na widyate ||8||

śama ewa yatīnāṃ hi kṣamiṇāṃ siddhikārakaḥ |
kṣamāwatāmayaṃ lokaḥ paraścaiwa kṣamāwatām ||9||

tasmāccarethāḥ satataṃ kṣamāśīlo jitendriyaḥ |
kṣamayā prāpsyase lokānbrahmaṇaḥ samanantarān ||10||

mayā tu śamamāsthāya yacchakyaṃ kartumadya wai |
tatkariṣye'dya tātāhaṃ preṣayiṣye nṛpāya wai ||11||

mama putreṇa śapto'si bālenākṛtabuddhinā |
mamemāṃ dharṣaṇāṃ twattaḥ prekṣya rājannamarṣiṇā ||12||

sūta uwāca||

ewamādiśya śiṣyaṃ sa preṣayāmāsa suwrataḥ |
parikṣite nṛpataye dayāpanno mahātapāḥ ||13||

saṃdiśya kuśalapraśnaṃ kāryawṛttāntamewa ca |
śiṣyaṃ gauramukhaṃ nāma śīlawantaṃ samāhitam ||14||

so'bhigamya tataḥ śīghraṃ narendraṃ kuruwardhanam |
wiweśa bhawanaṃ rājñaḥ pūrwaṃ dwāḥsthairniweditaḥ ||15||

pūjitaśca narendreṇa dwijo gauramukhastataḥ |
ācakhyau pariwiśrānto rājñe sarwamaśeṣataḥ ||16||

śamīkawacanaṃ ghoraṃ yathoktaṃ mantrisaṃnidhau ||16||

śamīko nāma rājendra wiṣaye wartate tawa |
ṛṣiḥ paramadharmātmā dāntaḥ śānto mahātapāḥ ||17||

tasya twayā narawyāghra sarpaḥ prāṇairwiyojitaḥ |
awasakto dhanuṣkoṭyā skandhe bharatasattama ||18||

kṣāntawāṃstawa tatkarma putrastasya na cakṣame ||18||

tena śapto'si rājendra piturajñātamadya wai |
takṣakaḥ saptarātreṇa mṛtyuste wai bhawiṣyati ||19||

tatra rakṣāṃ kuruṣweti punaḥ punarathābrawīt |
tadanyathā na śakyaṃ ca kartuṃ kenacidapyuta ||20||

na hi śaknoti saṃyantuṃ putraṃ kopasamanwitam |
tato'haṃ preṣitastena tawa rājanhitārthinā ||21||

iti śrutwā waco ghoraṃ sa rājā kurunandanaḥ |
paryatapyata tatpāpaṃ kṛtwā rājā mahātapāḥ ||22||

taṃ ca maunawratadharaṃ śrutwā muniwaraṃ tadā |
bhūya ewābhawadrājā śokasantaptamānasaḥ ||23||

anukrośātmatāṃ tasya śamīkasyāwadhārya tu |
paryatapyata bhūyo'pi kṛtwā tatkilbiṣaṃ muneḥ ||24||

na hi mṛtyuṃ tathā rājā śrutwā wai so'nwatapyata |
aśocadamaraprakhyo yathā kṛtweha karma tat ||25||

tatastaṃ preṣayāmāsa rājā gauramukhaṃ tadā |
bhūyaḥ prasādaṃ bhagawānkarotwiti mameti wai ||26||

tasmiṃśca gatamātre wai rājā gauramukhe tadā |
mantribhirmantrayāmāsa saha saṃwignamānasaḥ ||27||

niścitya mantribhiścaiwa sahito mantratattwawit |
prāsādaṃ kārayāmāsa ekastambhaṃ surakṣitam ||28||

rakṣāṃ ca widadhe tatra bhiṣajaścauṣadhāni ca |
brāhmaṇānsiddhamantrāṃśca sarwato wai nyaweśayat ||29||

rājakāryāṇi tatrasthaḥ sarwāṇyewākarocca saḥ |
mantribhiḥ saha dharmajñaḥ samantātparirakṣitaḥ ||30||

prāpte tu diwase tasminsaptame dwijasattama |
kāśyapo'bhyāgamadwidwāṃstaṃ rājānaṃ cikitsitum ||31||

śrutaṃ hi tena tadabhūdadya taṃ rājasattamam |
takṣakaḥ pannagaśreṣṭho neṣyate yamasādanam ||32||

taṃ daṣṭaṃ pannagendreṇa kariṣye'hamapajwaram |
tatra me'rthaśca dharmaśca bhawiteti wicintayan ||33||

taṃ dadarśa sa nāgendrastakṣakaḥ kāśyapaṃ pathi |
gacchantamekamanasaṃ dwijo bhūtwā wayotigaḥ ||34||

tamabrawītpannagendraḥ kāśyapaṃ munipuṅgawam |
kwa bhawāṃstwarito yāti kiṃ ca kāryaṃ cikīrṣati ||35||

kāśyapa uwāca||

nṛpaṃ kurukulotpannaṃ parikṣitamariṃdamam |
takṣakaḥ pannagaśreṣṭhastejasādya pradhakṣyati ||36||

taṃ daṣṭaṃ pannagendreṇa tenāgnisamatejasā |
pāṇḍawānāṃ kulakaraṃ rājānamamitaujasam ||37||

gacchāmi saumya twaritaṃ sadyaḥ kartumapajwaram ||37||

takṣaka uwāca||

ahaṃ sa takṣako brahmaṃstaṃ dhakṣyāmi mahīpatim |
niwartaswa na śaktastwaṃ mayā daṣṭaṃ cikitsitum ||38||

kāśyapa uwāca||

ahaṃ taṃ nṛpatiṃ nāga twayā daṣṭamapajwaram |
kariṣya iti me buddhirwidyābalamupāśritaḥ ||39||






                  39


takṣaka uwāca||

daṣṭaṃ yadi mayeha twaṃ śaktaḥ kiñciccikitsitum |
tato wṛkṣaṃ mayā daṣṭamimaṃ jīwaya kāśyapa ||1||

paraṃ mantrabalaṃ yatte taddarśaya yataswa ca |
nyagrodhamenaṃ dhakṣyāmi paśyataste dwijottama ||2||

kāśyapa uwāca||

daśa nāgendra wṛkṣaṃ twaṃ yamenamabhimanyase |
ahamenaṃ twayā daṣṭaṃ jīwayiṣye bhujaṅgama ||3||

sūta uwāca||

ewamuktaḥ sa nāgendraḥ kāśyapena mahātmanā |
adaśadwṛkṣamabhyetya nyagrodhaṃ pannagottamaḥ ||4||

sa wṛkṣastena daṣṭaḥ sansadya ewa mahādyute |
āśīwiṣawiṣopetaḥ prajajwāla samantataḥ ||5||

taṃ dagdhwā sa nagaṃ nāgaḥ kāśyapaṃ punarabrawīt |
kuru yatnaṃ dwijaśreṣṭha jīwayainaṃ wanaspatim ||6||

bhasmībhūtaṃ tato wṛkṣaṃ pannagendrasya tejasā |
bhasma sarwaṃ samāhṛtya kāśyapo wākyamabrawīt ||7||

widyābalaṃ pannagendra paśya me'sminwanaspatau |
ahaṃ sañjīwayāmyenaṃ paśyataste bhujaṅgama ||8||

tataḥ sa bhagawānwidwānkāśyapo dwijasattamaḥ |
bhasmarāśīkṛtaṃ wṛkṣaṃ widyayā samajīwayat ||9||

aṅkuraṃ taṃ sa kṛtawāṃstataḥ parṇadwayānwitam |
palāśinaṃ śākhinaṃ ca tathā wiṭapinaṃ punaḥ ||10||

taṃ dṛṣṭwā jīwitaṃ wṛkṣaṃ kāśyapena mahātmanā |
uwāca takṣako brahmannetadatyadbhutaṃ twayi ||11||

wiprendra yadwiṣaṃ hanyā mama wā madwidhasya wā |
kaṃ twamarthamabhiprepsuryāsi tatra tapodhana ||12||

yatte'bhilaṣitaṃ prāptuṃ phalaṃ tasmānnṛpottamāt |
ahamewa pradāsyāmi tatte yadyapi durlabham ||13||

wipraśāpābhibhūte ca kṣīṇāyuṣi narādhipe |
ghaṭamānasya te wipra siddhiḥ saṃśayitā bhawet ||14||

tato yaśaḥ pradīptaṃ te triṣu lokeṣu wiśrutam |
wiraśmiriwa gharmāṃśurantardhānamito wrajet ||15||

kāśyapa uwāca||

dhanārthī yāmyahaṃ tatra tanme ditsa bhujaṅgama |
tato'haṃ winiwartiṣye gṛhāyoragasattama ||16||

takṣaka uwāca||

yāwaddhanaṃ prārthayase tasmādrājñastato'dhikam |
ahaṃ te'dya pradāsyāmi niwartaswa dwijottama ||17||

sūta uwāca||

takṣakasya wacaḥ śrutwā kāśyapo dwijasattamaḥ |
pradadhyau sumahātejā rājānaṃ prati buddhimān ||18||

diwyajñānaḥ sa tejaswī jñātwā taṃ nṛpatiṃ tadā |
kṣīṇāyuṣaṃ pāṇḍaweyamapāwartata kāśyapaḥ ||19||

labdhwā wittaṃ muniwarastakṣakādyāwadīpsitam ||19||

niwṛtte kāśyape tasminsamayena mahātmani |
jagāma takṣakastūrṇaṃ nagaraṃ nāgasāhwayam ||20||

atha śuśrāwa gacchansa takṣako jagatīpatim |
mantrāgadairwiṣaharai rakṣyamāṇaṃ prayatnataḥ ||21||

sa cintayāmāsa tadā māyāyogena pārthiwaḥ |
mayā wañcayitawyo'sau ka upāyo bhawediti ||22||

tatastāpasarūpeṇa prāhiṇotsa bhujaṅgamān |
phalapatrodakaṃ gṛhya rājñe nāgo'tha takṣakaḥ ||23||

takṣaka uwāca||

gacchadhwaṃ yūyamawyagrā rājānaṃ kāryawattayā |
phalapatrodakaṃ nāma pratigrāhayituṃ nṛpam ||24||

sūta uwāca||

te takṣakasamādiṣṭāstathā cakrurbhujaṅgamāḥ |
upaninyustathā rājñe darbhānāpaḥ phalāni ca ||25||

tacca sarwaṃ sa rājendraḥ pratijagrāha wīryawān |
kṛtwā ca teṣāṃ kāryāṇi gamyatāmityuwāca tān ||26||

gateṣu teṣu nāgeṣu tāpasacchadmarūpiṣu |
amātyānsuhṛdaścaiwa prowāca sa narādhipaḥ ||27||

bhakṣayantu bhawanto wai swādūnīmāni sarwaśaḥ |
tāpasairupanītāni phalāni sahitā mayā ||28||

tato rājā sasaciwaḥ phalānyādātumaicchata |
yadgṛhītaṃ phalaṃ rājñā tatra kṛmirabhūdaṇuḥ ||29||

hraswakaḥ kṛṣṇanayanastāmro warṇena śaunaka ||29||

sa taṃ gṛhya nṛpaśreṣṭhaḥ saciwānidamabrawīt |
astamabhyeti sawitā wiṣādadya na me bhayam ||30||

satyawāgastu sa muniḥ kṛmiko māṃ daśatwayam |
takṣako nāma bhūtwā wai tathā parihṛtaṃ bhawet ||31||

te cainamanwawartanta mantriṇaḥ kālacoditāḥ |
ewamuktwā sa rājendro grīwāyāṃ saṃniweśya ha ||32||

kṛmikaṃ prāhasattūrṇaṃ mumūrṣurnaṣṭacetanaḥ ||32||

hasannewa ca bhogena takṣakeṇābhiweṣṭitaḥ |
tasmātphalādwiniṣkramya yattadrājñe niweditam ||33||






                  40


sūta uwāca||

taṃ tathā mantriṇo dṛṣṭwā bhogena pariweṣṭitam |
wiwarṇawadanāḥ sarwe rurudurbhṛśaduḥkhitāḥ ||1||

taṃ tu nādaṃ tataḥ śrutwā mantriṇaste pradudruwuḥ |
apaśyaṃścaiwa te yāntamākāśe nāgamadbhutam ||2||

sīmantamiwa kurwāṇaṃ nabhasaḥ padmawarcasam |
takṣakaṃ pannagaśreṣṭhaṃ bhṛśaṃ śokaparāyaṇāḥ ||3||

tatastu te tadgṛhamagninā wṛtaṃ; pradīpyamānaṃ wiṣajena bhoginaḥ |
bhayātparityajya diśaḥ prapedire; papāta taccāśanitāḍitaṃ yathā ||4||

tato nṛpe takṣakatejasā hate; prayujya sarwāḥ paralokasatkriyāḥ |
śucirdwijo rājapurohitastadā; tathaiwa te tasya nṛpasya mantriṇaḥ ||5||

nṛpaṃ śiśuṃ tasya sutaṃ pracakrire; sametya sarwe purawāsino janāḥ |
nṛpaṃ yamāhustamamitraghātinaṃ; kuruprawīraṃ janamejayaṃ janāḥ ||6||

sa bāla ewāryamatirnṛpottamaḥ; sahaiwa tairmantripurohitaistadā |
śaśāsa rājyaṃ kurupuṅgawāgrajo; yathāsya wīraḥ prapitāmahastathā ||7||

tatastu rājānamamitratāpanaṃ; samīkṣya te tasya nṛpasya mantriṇaḥ |
suwarṇawarmāṇamupetya kāśipaṃ; wapuṣṭamārthaṃ warayāṃ pracakramuḥ ||8||

tataḥ sa rājā pradadau wapuṣṭamāṃ; kuruprawīrāya parīkṣya dharmataḥ |
sa cāpi tāṃ prāpya mudā yuto'bhawa; nna cānyanārīṣu mano dadhe kwacit ||9||

saraḥsu phulleṣu waneṣu caiwa ha; prasannacetā wijahāra wīryawān |
tathā sa rājanyawaro wijahriwā; nyathorwaśīṃ prāpya purā purūrawāḥ ||10||

wapuṣṭamā cāpi waraṃ patiṃ tadā; pratītarūpaṃ samawāpya bhūmipam |
bhāwena rāmā ramayāṃ babhūwa wai; wihārakāleṣwawarodhasundarī ||11||






                  41


sūta uwāca||

etasminnewa kāle tu jaratkārurmahātapāḥ |
cacāra pṛthiwīṃ kṛtsnāṃ yatrasāyaṅgṛho muniḥ ||1||

carandīkṣāṃ mahātejā duścarāmakṛtātmabhiḥ |
tīrtheṣwāplawanaṃ kurwanpuṇyeṣu wicacāra ha ||2||

wāyubhakṣo nirāhāraḥ śuṣyannaharaharmuniḥ |
sa dadarśa pitṛngarte lambamānānadhomukhān ||3||

ekatantwawaśiṣṭaṃ wai wīraṇastambamāśritān |
taṃ ca tantuṃ śanairākhumādadānaṃ bilāśrayam ||4||

nirāhārānkṛśāndīnāngarte''rtāṃstrāṇamicchataḥ |
upasṛtya sa tāndīnāndīnarūpo'bhyabhāṣata ||5||

ke bhawanto'walambante wīraṇastambamāśritāḥ |
durbalaṃ khāditairmūlairākhunā bilawāsinā ||6||

wīraṇastambake mūlaṃ yadapyekamiha sthitam |
tadapyayaṃ śanairākhurādatte daśanaiḥ śitaiḥ ||7||

chetsyate'lpāwaśiṣṭatwādetadapyacirādiwa |
tataḥ stha patitāro'tra garte asminnadhomukhāḥ ||8||

tato me duḥkhamutpannaṃ dṛṣṭwā yuṣmānadhomukhān |
kṛcchrāmāpadamāpannānpriyaṃ kiṃ karawāṇi waḥ ||9||

tapaso'sya caturthena tṛtīyenāpi wā punaḥ |
ardhena wāpi nistartumāpadaṃ brūta māciram ||10||

athawāpi samagreṇa tarantu tapasā mama |
bhawantaḥ sarwa ewāsmātkāmamewaṃ widhīyatām ||11||

pitara ūcuḥ||

ṛddho bhawānbrahmacārī yo nastrātumihecchati |
na tu wiprāgrya tapasā śakyametadwyapohitum ||12||

asti nastāta tapasaḥ phalaṃ prawadatāṃ wara |
santānaprakṣayādbrahmanpatāmo niraye'śucau ||13||

lambatāmiha nastāta na jñānaṃ pratibhāti wai |
yena twāṃ nābhijānīmo loke wikhyātapauruṣam ||14||

ṛddho bhawānmahābhāgo yo naḥ śocyānsuduḥkhitān |
śocasyupetya kāruṇyācchṛṇu ye wai wayaṃ dwija ||15||

yāyāwarā nāma wayamṛṣayaḥ saṃśitawratāḥ |
lokātpuṇyādiha bhraṣṭāḥ santānaprakṣayādwibho ||16||

pranaṣṭaṃ nastapaḥ puṇyaṃ na hi nastanturasti wai |
asti tweko'dya nastantuḥ so'pi nāsti yathā tathā ||17||

mandabhāgyo'lpabhāgyānāṃ bandhuḥ sa kila naḥ kule |
jaratkāruriti khyāto wedawedāṅgapāragaḥ ||18||

niyatātmā mahātmā ca suwrataḥ sumahātapāḥ ||18||

tena sma tapaso lobhātkṛcchramāpāditā wayam |
na tasya bhāryā putro wā bāndhawo wāsti kaścana ||19||

tasmāllambāmahe garte naṣṭasañjñā hyanāthawat |
sa waktawyastwayā dṛṣṭwā asmākaṃ nāthawattayā ||20||

pitaraste'walambante garte dīnā adhomukhāḥ |
sādhu dārānkuruṣweti prajāyasweti cābhibho ||21||

kulatanturhi naḥ śiṣṭastwamewaikastapodhana ||21||

yaṃ tu paśyasi no brahmanwīraṇastambamāśritān |
eṣo'smākaṃ kulastamba āsītswakulawardhanaḥ ||22||

yāni paśyasi wai brahmanmūlānīhāsya wīrudhaḥ |
ete nastantawastāta kālena paribhakṣitāḥ ||23||

yattwetatpaśyasi brahmanmūlamasyārdhabhakṣitam |
tatra lambāmahe sarwe so'pyekastapa āsthitaḥ ||24||

yamākhuṃ paśyasi brahmankāla eṣa mahābalaḥ |
sa taṃ taporataṃ mandaṃ śanaiḥ kṣapayate tudan ||25||

jaratkāruṃ tapolubdhaṃ mandātmānamacetasam ||25||

na hi nastattapastasya tārayiṣyati sattama |
chinnamūlānparibhraṣṭānkālopahatacetasaḥ ||26||

narakapratiṣṭhānpaśyāsmānyathā duṣkṛtinastathā ||26||

asmāsu patiteṣwatra saha pūrwaiḥ pitāmahaiḥ |
chinnaḥ kālena so'pyatra gantā wai narakaṃ tataḥ ||27||

tapo wāpyathawā yajño yaccānyatpāwanaṃ mahat |
tatsarwaṃ na samaṃ tāta santatyeti satāṃ matam ||28||

sa tāta dṛṣṭwā brūyāstwaṃ jaratkāruṃ tapaswinam |
yathādṛṣṭamidaṃ cāsmai twayākhyeyamaśeṣataḥ ||29||

yathā dārānprakuryātsa putrāṃścotpādayedyathā |
tathā brahmaṃstwayā wācyaḥ so'smākaṃ nāthawattayā ||30||






                  42


sūta uwāca||

etacchrutwā jaratkārurduḥkhaśokaparāyaṇaḥ |
uwāca swānpitṛnduḥkhādbāṣpasaṃdigdhayā girā ||1||

ahamewa jaratkāruḥ kilbiṣī bhawatāṃ sutaḥ |
taddaṇḍaṃ dhārayata me duṣkṛterakṛtātmanaḥ ||2||

pitara ūcuḥ||

putra diṣṭyāsi samprāpta imaṃ deśaṃ yadṛcchayā |
kimarthaṃ ca twayā brahmanna kṛto dārasaṅgrahaḥ ||3||

jaratkāruruwāca||

mamāyaṃ pitaro nityaṃ hṛdyarthaḥ pariwartate |
ūrdhwaretāḥ śarīraṃ wai prāpayeyamamutra wai ||4||

ewaṃ dṛṣṭwā tu bhawataḥ śakuntāniwa lambataḥ |
mayā niwartitā buddhirbrahmacaryātpitāmahāḥ ||5||

kariṣye waḥ priyaṃ kāmaṃ niwekṣye nātra saṃśayaḥ |
sanāmnīṃ yadyahaṃ kanyāmupalapsye kadācana ||6||

bhawiṣyati ca yā kācidbhaikṣawatswayamudyatā |
pratigrahītā tāmasmi na bhareyaṃ ca yāmaham ||7||

ewaṃwidhamahaṃ kuryāṃ niweśaṃ prāpnuyāṃ yadi |
anyathā na kariṣye tu satyametatpitāmahāḥ ||8||

sūta uwāca||

ewamuktwā tu sa pitṛṃścacāra pṛthiwīṃ muniḥ |
na ca sma labhate bhāryāṃ wṛddho'yamiti śaunaka ||9||

yadā nirwedamāpannaḥ pitṛbhiścoditastathā |
tadāraṇyaṃ sa gatwoccaiścukrośa bhṛśaduḥkhitaḥ ||10||

yāni bhūtāni santīha sthāwarāṇi carāṇi ca |
antarhitāni wā yāni tāni śṛṇwantu me wacaḥ ||11||

ugre tapasi wartantaṃ pitaraścodayanti mām |
niwiśasweti duḥkhārtāsteṣāṃ priyacikīrṣayā ||12||

niweśārthyakhilāṃ bhūmiṃ kanyābhaikṣaṃ carāmi bhoḥ |
daridro duḥkhaśīlaśca pitṛbhiḥ saṃniyojitaḥ ||13||

yasya kanyāsti bhūtasya ye mayeha prakīrtitāḥ |
te me kanyāṃ prayacchantu carataḥ sarwatodiśam ||14||

mama kanyā sanāmnī yā bhaikṣawaccodyatā bhawet |
bhareyaṃ caiwa yāṃ nāhaṃ tāṃ me kanyāṃ prayacchata ||15||

tataste pannagā ye wai jaratkārau samāhitāḥ |
tāmādāya prawṛttiṃ te wāsukeḥ pratyawedayan ||16||

teṣāṃ śrutwā sa nāgendraḥ kanyāṃ tāṃ samalaṅkṛtām |
pragṛhyāraṇyamagamatsamīpaṃ tasya pannagaḥ ||17||

tatra tāṃ bhaikṣawatkanyāṃ prādāttasmai mahātmane |
nāgendro wāsukirbrahmanna sa tāṃ pratyagṛhṇata ||18||

asanāmeti wai matwā bharaṇe cāwicārite |
mokṣabhāwe sthitaścāpi dwandwībhūtaḥ parigrahe ||19||

tato nāma sa kanyāyāḥ papraccha bhṛgunandana |
wāsuke bharaṇaṃ cāsyā na kuryāmityuwāca ha ||20||






                  43


sūta uwāca||

wāsukistwabrawīdwākyaṃ jaratkārumṛṣiṃ tadā |
sanāmā tawa kanyeyaṃ swasā me tapasānwitā ||1||

bhariṣyāmi ca te bhāryāṃ pratīcchemāṃ dwijottama |
rakṣaṇaṃ ca kariṣye'syāḥ sarwaśaktyā tapodhana ||2||

pratiśrute tu nāgena bhariṣye bhaginīmiti |
jaratkārustadā weśma bhujagasya jagāma ha ||3||

tatra mantrawidāṃ śreṣṭhastapowṛddho mahāwrataḥ |
jagrāha pāṇiṃ dharmātmā widhimantrapuraskṛtam ||4||

tato wāsagṛhaṃ śubhraṃ pannagendrasya saṃmatam |
jagāma bhāryāmādāya stūyamāno maharṣibhiḥ ||5||

śayanaṃ tatra wai kḷptaṃ spardhyāstaraṇasaṃwṛtam |
tatra bhāryāsahāyaḥ sa jaratkāruruwāsa ha ||6||

sa tatra samayaṃ cakre bhāryayā saha sattamaḥ |
wipriyaṃ me na kartawyaṃ na ca wācyaṃ kadācana ||7||

tyajeyamapriye hi twāṃ kṛte wāsaṃ ca te gṛhe |
etadgṛhāṇa wacanaṃ mayā yatsamudīritam ||8||

tataḥ paramasaṃwignā swasā nāgapatestu sā |
atiduḥkhānwitā wācaṃ tamuwācaiwamastwiti ||9||

tathaiwa sā ca bhartāraṃ duḥkhaśīlamupācarat |
upāyaiḥ śwetakākīyaiḥ priyakāmā yaśaswinī ||10||

ṛtukāle tataḥ snātā kadācidwāsukeḥ swasā |
bhartāraṃ taṃ yathānyāyamupatasthe mahāmunim ||11||

tatra tasyāḥ samabhawadgarbho jwalanasaṃnibhaḥ |
atīwa tapasā yukto waiśwānarasamadyutiḥ ||12||

śuklapakṣe yathā somo wyawardhata tathaiwa saḥ ||12||

tataḥ katipayāhasya jaratkārurmahātapāḥ |
utsaṅge'syāḥ śiraḥ kṛtwā suṣwāpa parikhinnawat ||13||

tasmiṃśca supte wiprendre sawitāstamiyādgirim |
ahnaḥ parikṣaye brahmaṃstataḥ sācintayattadā ||14||

wāsukerbhaginī bhītā dharmalopānmanaswinī ||14||

kiṃ nu me sukṛtaṃ bhūyādbharturutthāpanaṃ na wā |
duḥkhaśīlo hi dharmātmā kathaṃ nāsyāparādhnuyām ||15||

kopo wā dharmaśīlasya dharmalopo'tha wā punaḥ |
dharmalopo garīyānwai syādatretyakaronmanaḥ ||16||

utthāpayiṣye yadyenaṃ dhruwaṃ kopaṃ kariṣyati |
dharmalopo bhawedasya sandhyātikramaṇe dhruwam ||17||

iti niścitya manasā jaratkārurbhujaṅgamā |
tamṛṣiṃ dīptatapasaṃ śayānamanalopamam ||18||

uwācedaṃ wacaḥ ślakṣṇaṃ tato madhurabhāṣiṇī ||18||

uttiṣṭha twaṃ mahābhāga sūryo'stamupagacchati |
sandhyāmupāsswa bhagawannapaḥ spṛṣṭwā yatawrataḥ ||19||

prāduṣkṛtāgnihotro'yaṃ muhūrto ramyadāruṇaḥ |
sandhyā prawartate ceyaṃ paścimāyāṃ diśi prabho ||20||

ewamuktaḥ sa bhagawāñjaratkārurmahātapāḥ |
bhāryāṃ prasphuramāṇoṣṭha idaṃ wacanamabrawīt ||21||

awamānaḥ prayukto'yaṃ twayā mama bhujaṅgame |
samīpe te na watsyāmi gamiṣyāmi yathāgatam ||22||

na hi tejo'sti wāmoru mayi supte wibhāwasoḥ |
astaṃ gantuṃ yathākālamiti me hṛdi wartate ||23||

na cāpyawamatasyeha wastuṃ roceta kasyacit |
kiṃ punardharmaśīlasya mama wā madwidhasya wā ||24||

ewamuktā jaratkārurbhartrā hṛdayakampanam |
abrawīdbhaginī tatra wāsukeḥ saṃniweśane ||25||

nāwamānātkṛtawatī tawāhaṃ pratibodhanam |
dharmalopo na te wipra syādityetatkṛtaṃ mayā ||26||

uwāca bhāryāmityukto jaratkārurmahātapāḥ |
ṛṣiḥ kopasamāwiṣṭastyaktukāmo bhujaṅgamām ||27||

na me wāganṛtaṃ prāha gamiṣye'haṃ bhujaṅgame |
samayo hyeṣa me pūrwaṃ twayā saha mithaḥ kṛtaḥ ||28||

sukhamasmyuṣito bhadre brūyāstwaṃ bhrātaraṃ śubhe |
ito mayi gate bhīru gataḥ sa bhagawāniti ||29||

twaṃ cāpi mayi niṣkrānte na śokaṃ kartumarhasi ||29||

ityuktā sānawadyāṅgī pratyuwāca patiṃ tadā |
jaratkāruṃ jaratkāruścintāśokaparāyaṇā ||30||

bāṣpagadgadayā wācā mukhena pariśuṣyatā |
kṛtāñjalirwarārohā paryaśrunayanā tataḥ ||31||

dhairyamālambya wāmorūrhṛdayena prawepatā ||31||

na māmarhasi dharmajña parityaktumanāgasam |
dharme sthitāṃ sthito dharme sadā priyahite ratām ||32||

pradāne kāraṇaṃ yacca mama tubhyaṃ dwijottama |
tadalabdhawatīṃ mandāṃ kiṃ māṃ wakṣyati wāsukhiḥ ||33||

mātṛśāpābhibhūtānāṃ jñātīnāṃ mama sattama |
apatyamīpṣitaṃ twattastacca tāwanna dṛśyate ||34||

twatto hyapatyalābhena jñātīnāṃ me śiwaṃ bhawet |
samprayogo bhawennāyaṃ mama moghastwayā dwija ||35||

jñātīnāṃ hitamicchantī bhagawaṃstwāṃ prasādaye |
imamawyaktarūpaṃ me garbhamādhāya sattama ||36||

kathaṃ tyaktwā mahātmā sangantumicchasyanāgasam ||36||

ewamuktastu sa munirbhāryāṃ wacanamabrawīt |
yadyuktamanurūpaṃ ca jaratkārustapodhanaḥ ||37||

astyeṣa garbhaḥ subhage tawa waiśwānaropamaḥ |
ṛṣiḥ paramadharmātmā wedawedāṅgapāragaḥ ||38||

ewamuktwā sa dharmātmā jaratkārurmahānṛṣiḥ |
ugrāya tapase bhūyo jagāma kṛtaniścayaḥ ||39||






                  44


sūta uwāca||

gatamātraṃ tu bhartāraṃ jaratkārurawedayat |
bhrātustwaritamāgamya yathātathyaṃ tapodhana ||1||

tataḥ sa bhujagaśreṣṭhaḥ śrutwā sumahadapriyam |
uwāca bhaginīṃ dīnāṃ tadā dīnataraḥ swayam ||2||

jānāsi bhadre yatkāryaṃ pradāne kāraṇaṃ ca yat |
pannagānāṃ hitārthāya putraste syāttato yadi ||3||

sa sarpasatrātkila no mokṣayiṣyati wīryawān |
ewaṃ pitāmahaḥ pūrwamuktawānmāṃ suraiḥ saha ||4||

apyasti garbhaḥ subhage tasmātte munisattamāt |
na cecchāmyaphalaṃ tasya dārakarma manīṣiṇaḥ ||5||

kāmaṃ ca mama na nyāyyaṃ praṣṭuṃ twāṃ kāryamīdṛśam |
kiṃ tu kāryagarīyastwāttatastwāhamacūcudam ||6||

durwāsatāṃ widitwā ca bhartuste'titapaswinaḥ |
nainamanwāgamiṣyāmi kadāciddhi śapetsa mām ||7||

ācakṣwa bhadre bhartustwaṃ sarwamewa wiceṣṭitam |
śalyamuddhara me ghoraṃ bhadre hṛdi cirasthitam ||8||

jaratkārustato wākyamityuktā pratyabhāṣata |
āśwāsayantī santaptaṃ wāsukiṃ pannageśwaram ||9||

pṛṣṭo mayāpatyahetoḥ sa mahātmā mahātapāḥ |
astītyudaramuddiśya mamedaṃ gatawāṃśca saḥ ||10||

swaireṣwapi na tenāhaṃ smarāmi witathaṃ kwacit |
uktapūrwaṃ kuto rājansāmparāye sa wakṣyati ||11||

na santāpastwayā kāryaḥ kāryaṃ prati bhujaṅgame |
utpatsyati hi te putro jwalanārkasamadyutiḥ ||12||

ityuktwā hi sa māṃ bhrātargato bhartā tapowanam |
tasmādwyetu paraṃ duḥkhaṃ tawedaṃ manasi sthitam ||13||

etacchrutwā sa nāgendro wāsukiḥ parayā mudā |
ewamastwiti tadwākyaṃ bhaginyāḥ pratyagṛhṇata ||14||

sāntwamānārthadānaiśca pūjayā cānurūpayā |
sodaryāṃ pūjayāmāsa swasāraṃ pannagottamaḥ ||15||

tataḥ sa wawṛdhe garbho mahātejā rawiprabhaḥ |
yathā somo dwijaśreṣṭha śuklapakṣodito diwi ||16||

yathākālaṃ tu sā brahmanprajajñe bhujagaswasā |
kumāraṃ dewagarbhābhaṃ pitṛmātṛbhayāpaham ||17||

wawṛdhe sa ca tatraiwa nāgarājaniweśane |
wedāṃścādhijage sāṅgānbhārgawāccyawanātmajāt ||18||

caritawrato bāla ewa buddhisattwaguṇānwitaḥ |
nāma cāsyābhawatkhyātaṃ lokeṣwāstīka ityuta ||19||

astītyuktwā gato yasmātpitā garbhasthamewa tam |
wanaṃ tasmādidaṃ tasya nāmāstīketi wiśrutam ||20||

sa bāla ewa tatrasthaścarannamitabuddhimān |
gṛhe pannagarājasya prayatnātparyarakṣyata ||21||

bhagawāniwa deweśaḥ śūlapāṇirhiraṇyadaḥ |
wiwardhamānaḥ sarwāṃstānpannagānabhyaharṣayat ||22||






                  45


śaunaka uwāca||

yadapṛcchattadā rājā mantriṇo janamejayaḥ |
pituḥ swargagatiṃ tanme wistareṇa punarwada ||1||

sūta uwāca||

śṛṇu brahmanyathā pṛṣṭā mantriṇo nṛpatestadā |
ākhyātawantaste sarwe nidhanaṃ tatparikṣitaḥ ||2||

janamejaya uwāca||

jānanti tu bhawantastadyathāwṛttaḥ pitā mama |
āsīdyathā ca nidhanaṃ gataḥ kāle mahāyaśāḥ ||3||

śrutwā bhawatsakāśāddhi piturwṛttamaśeṣataḥ |
kalyāṇaṃ pratipatsyāmi wiparītaṃ na jātu cit ||4||

sūta uwāca||

mantriṇo'thābruwanwākyaṃ pṛṣṭāstena mahātmanā |
sarwadharmawidaḥ prājñā rājānaṃ janamejayam ||5||

dharmātmā ca mahātmā ca prajāpālaḥ pitā tawa |
āsīdiha yathāwṛttaḥ sa mahātmā śṛṇuṣwa tat ||6||

cāturwarṇyaṃ swadharmasthaṃ sa kṛtwā paryarakṣata |
dharmato dharmawidrājā dharmo wigrahawāniwa ||7||

rarakṣa pṛthiwīṃ dewīṃ śrīmānatulawikramaḥ |
dweṣṭārastasya naiwāsansa ca na dweṣṭi kañcana ||8||

samaḥ sarweṣu bhūteṣu prajāpatiriwābhawat ||8||

brāhmaṇāḥ kṣatriyā waiśyāḥ śūdrāścaiwa swakarmasu |
sthitāḥ sumanaso rājaṃstena rājñā swanuṣṭhitāḥ ||9||

widhawānāthakṛpaṇānwikalāṃśca babhāra saḥ |
sudarśaḥ sarwabhūtānāmāsītsoma iwāparaḥ ||10||

tuṣṭapuṣṭajanaḥ śrīmānsatyawāgdṛḍhawikramaḥ |
dhanurwede ca śiṣyo'bhūnnṛpaḥ śāradwatasya saḥ ||11||

gowindasya priyaścāsītpitā te janamejaya |
lokasya caiwa sarwasya priya āsīnmahāyaśāḥ ||12||

parikṣīṇeṣu kuruṣu uttarāyāmajāyata |
parikṣidabhawattena saubhadrasyātmajo balī ||13||

rājadharmārthakuśalo yuktaḥ sarwaguṇairnṛpaḥ |
jitendriyaścātmawāṃśca medhāwī wṛddhasewitaḥ ||14||

ṣaḍwargawinmahābuddhirnītidharmawiduttamaḥ |
prajā imāstawa pitā ṣaṣṭiṃ warṣāṇyapālayat ||15||

tato diṣṭāntamāpannaḥ sarpeṇānatiwartitam ||15||

tatastwaṃ puruṣaśreṣṭha dharmeṇa pratipediwān |
idaṃ warṣasahasrāya rājyaṃ kurukulāgatam ||16||

bāla ewābhijāto'si sarwabhūtānupālakaḥ ||16||

janamejaya uwāca||

nāsminkule jātu babhūwa rājā; yo na prajānāṃ hitakṛtpriyaśca |
wiśeṣataḥ prekṣya pitāmahānāṃ; wṛttaṃ mahadwṛttaparāyaṇānām ||17||

kathaṃ nidhanamāpannaḥ pitā mama tathāwidhaḥ |
ācakṣadhwaṃ yathāwanme śrotumicchāmi tattwataḥ ||18||

sūta uwāca||

ewaṃ sañcoditā rājñā mantriṇaste narādhipam |
ūcuḥ sarwe yathāwṛttaṃ rājñaḥ priyahite ratāḥ ||19||

babhūwa mṛgayāśīlastawa rājanpitā sadā |
yathā pāṇḍurmahābhāgo dhanurdharawaro yudhi ||20||

asmāswāsajya sarwāṇi rājakāryāṇyaśeṣataḥ ||20||

sa kadācidwanacaro mṛgaṃ wiwyādha patriṇā |
widdhwā cānwasarattūrṇaṃ taṃ mṛgaṃ gahane wane ||21||

padātirbaddhanistriṃśastatāyudhakalāpawān |
na cāsasāda gahane mṛgaṃ naṣṭaṃ pitā tawa ||22||

pariśrānto wayaḥsthaśca ṣaṣṭiwarṣo jarānwitaḥ |
kṣudhitaḥ sa mahāraṇye dadarśa munimantike ||23||

sa taṃ papraccha rājendro muniṃ maunawratānwitam |
na ca kiñciduwācainaṃ sa muniḥ pṛcchato'pi san ||24||

tato rājā kṣucchramārtastaṃ muniṃ sthāṇuwatsthitam |
maunawratadharaṃ śāntaṃ sadyo manyuwaśaṃ yayau ||25||

na bubodha hi taṃ rājā maunawratadharaṃ munim |
sa taṃ manyusamāwiṣṭo dharṣayāmāsa te pitā ||26||

mṛtaṃ sarpaṃ dhanuṣkoṭyā samutkṣipya dharātalāt |
tasya śuddhātmanaḥ prādātskandhe bharatasattama ||27||

na cowāca sa medhāwī tamatho sādhwasādhu wā |
tasthau tathaiwa cākrudhyansarpaṃ skandhena dhārayan ||28||






                  46


mantriṇa ūcuḥ||

tataḥ sa rājā rājendra skandhe tasya bhujaṅgamam |
muneḥ kṣutkṣāma āsajya swapuraṃ punarāyayau ||1||

ṛṣestasya tu putro'bhūdgawi jāto mahāyaśāḥ |
śṛṅgī nāma mahātejāstigmawīryo'tikopanaḥ ||2||

brahmāṇaṃ so'bhyupāgamya muniḥ pūjāṃ cakāra ha |
anujñāto gatastatra śṛṅgī śuśrāwa taṃ tadā ||3||

sakhyuḥ sakāśātpitaraṃ pitrā te dharṣitaṃ tathā ||3||

mṛtaṃ sarpaṃ samāsaktaṃ pitrā te janamejaya |
wahantaṃ kuruśārdūla skandhenānapakāriṇam ||4||

tapaswinamatīwātha taṃ muniprawaraṃ nṛpa |
jitendriyaṃ wiśuddhaṃ ca sthitaṃ karmaṇyathādbhute ||5||

tapasā dyotitātmānaṃ sweṣwaṅgeṣu yataṃ tathā |
śubhācāraṃ śubhakathaṃ susthiraṃ tamalolupam ||6||

akṣudramanasūyaṃ ca wṛddhaṃ maunawrate sthitam |
śaraṇyaṃ sarwabhūtānāṃ pitrā wiprakṛtaṃ tawa ||7||

śaśāpātha sa tacchrutwā pitaraṃ te ruṣānwitaḥ |
ṛṣeḥ putro mahātejā bālo'pi sthawirairwaraḥ ||8||

sa kṣipramudakaṃ spṛṣṭwā roṣādidamuwāca ha |
pitaraṃ te'bhisandhāya tejasā prajwalanniwa ||9||

anāgasi gurau yo me mṛtaṃ sarpamawāsṛjat |
taṃ nāgastakṣakaḥ kruddhastejasā sādayiṣyati ||10||

saptarātrāditaḥ pāpaṃ paśya me tapaso balam ||10||

ityuktwā prayayau tatra pitā yatrāsya so'bhawat |
dṛṣṭwā ca pitaraṃ tasmai śāpaṃ taṃ pratyawedayat ||11||

sa cāpi muniśārdūlaḥ preṣayāmāsa te pituḥ |
śapto'si mama putreṇa yatto bhawa mahīpate ||12||

takṣakastwāṃ mahārāja tejasā sādayiṣyati ||12||

śrutwā tu tadwaco ghoraṃ pitā te janamejaya |
yatto'bhawatparitrastastakṣakātpannagottamāt ||13||

tatastasmiṃstu diwase saptame samupasthite |
rājñaḥ samīpaṃ brahmarṣiḥ kāśyapo gantumaicchata ||14||

taṃ dadarśātha nāgendraḥ kāśyapaṃ takṣakastadā |
tamabrawītpannagendraḥ kāśyapaṃ twaritaṃ wrajan ||15||

kwa bhawāṃstwarito yāti kiṃ ca kāryaṃ cikīrṣati ||15||

kāśyapa uwāca||

yatra rājā kuruśreṣṭhaḥ parikṣinnāma wai dwija |
takṣakeṇa bhujaṅgena dhakṣyate kila tatra wai ||16||

gacchāmyahaṃ taṃ twaritaḥ sadyaḥ kartumapajwaram |
mayābhipannaṃ taṃ cāpi na sarpo dharṣayiṣyati ||17||

takṣaka uwāca||

kimarthaṃ taṃ mayā daṣṭaṃ sañjīwayitumicchasi |
brūhi kāmamahaṃ te'dya dadmi swaṃ weśma gamyatām ||18||

mantriṇa ūcuḥ||

dhanalipsurahaṃ tatra yāmītyuktaśca tena saḥ |
tamuwāca mahātmānaṃ mānayañślakṣṇayā girā ||19||

yāwaddhanaṃ prārthayase tasmādrājñastato'dhikam |
gṛhāṇa matta ewa twaṃ saṃniwartaswa cānagha ||20||

sa ewamukto nāgena kāśyapo dwipadāṃ waraḥ |
labdhwā wittaṃ niwawṛte takṣakādyāwadīpsitam ||21||

tasminpratigate wipre chadmanopetya takṣakaḥ |
taṃ nṛpaṃ nṛpatiśreṣṭha pitaraṃ dhārmikaṃ tawa ||22||

prāsādasthaṃ yattamapi dagdhawānwiṣawahninā |
tatastwaṃ puruṣawyāghra wijayāyābhiṣecitaḥ ||23||

etaddṛṣṭaṃ śrutaṃ cāpi yathāwannṛpasattama |
asmābhirnikhilaṃ sarwaṃ kathitaṃ te sudāruṇam ||24||

śrutwā caitaṃ nṛpaśreṣṭha pārthiwasya parābhawam |
asya carṣeruttaṅkasya widhatswa yadanantaram ||25||

janamejaya uwāca||

etattu śrotumicchāmi aṭawyāṃ nirjane wane |
saṃwādaṃ pannagendrasya kāśyapasya ca yattadā ||26||

kena dṛṣṭaṃ śrutaṃ cāpi bhawatāṃ śrotramāgatam |
śrutwā cātha widhāsyāmi pannagāntakarīṃ matim ||27||

mantriṇa ūcuḥ||

śṛṇu rājanyathāsmākaṃ yenaitatkathitaṃ purā |
samāgamaṃ dwijendrasya pannagendrasya cādhwani ||28||

tasminwṛkṣe naraḥ kaścidindhanārthāya pārthiwa |
wicinwanpūrwamārūḍhaḥ śuṣkaśākhaṃ wanaspatim ||29||

abudhyamānau taṃ tatra wṛkṣasthaṃ pannagadwijau ||29||

sa tu tenaiwa wṛkṣeṇa bhasmībhūto'bhawattadā |
dwijaprabhāwādrājendra jīwitaḥ sawanaspatiḥ ||30||

tena gatwā nṛpaśreṣṭha nagare'sminniweditam |
yathāwṛttaṃ tu tatsarwaṃ takṣakasya dwijasya ca ||31||

etatte kathitaṃ rājanyathāwṛttaṃ yathāśrutam |
śrutwā tu nṛpaśārdūla prakuruṣwa yathepsitam ||32||

sūta uwāca||

mantriṇāṃ tu wacaḥ śrutwā sa rājā janamejayaḥ |
paryatapyata duḥkhārtaḥ pratyapiṃṣatkare karam ||33||

niḥśwāsamuṣṇamasakṛddīrghaṃ rājīwalocanaḥ |
mumocāśrūṇi ca tadā netrābhyāṃ pratataṃ nṛpaḥ ||34||

uwāca ca mahīpālo duḥkhaśokasamanwitaḥ ||34||

śrutwaitadbhawatāṃ wākyaṃ piturme swargatiṃ prati |
niściteyaṃ mama matiryā wai tāṃ me nibodhata ||35||

anantaramahaṃ manye takṣakāya durātmane |
pratikartawyamityewa yena me hiṃsitaḥ pitā ||36||

ṛṣerhi śṛṅgerwacanaṃ kṛtwā dagdhwā ca pārthiwam |
yadi gacchedasau pāpo nanu jīwetpitā mama ||37||

parihīyeta kiṃ tasya yadi jīwetsa pārthiwaḥ |
kāśyapasya prasādena mantriṇāṃ sunayena ca ||38||

sa tu wāritawānmohātkāśyapaṃ dwijasattamam |
sañjijīwayiṣuṃ prāptaṃ rājānamaparājitam ||39||

mahānatikramo hyeṣa takṣakasya durātmanaḥ |
dwijasya yo'dadaddrawyaṃ mā nṛpaṃ jīwayediti ||40||

uttaṅkasya priyaṃ kurwannātmanaśca mahatpriyam |
bhawatāṃ caiwa sarweṣāṃ yāsyāmyapacitiṃ pituḥ ||41||






                  47


sūta uwāca||

ewamuktwā tataḥ śrīmānmantribhiścānumoditaḥ |
āruroha pratijñāṃ sa sarpasatrāya pārthiwaḥ ||1||

brahmanbharataśārdūlo rājā pārikṣitastadā ||1||

purohitamathāhūya ṛtwijaṃ wasudhādhipaḥ |
abrawīdwākyasampannaḥ sampadarthakaraṃ wacaḥ ||2||

yo me hiṃsitawāṃstātaṃ takṣakaḥ sa durātmawān |
pratikuryāṃ yathā tasya tadbhawanto bruwantu me ||3||

api tatkarma widitaṃ bhawatāṃ yena pannagam |
takṣakaṃ sampradīpte'gnau prāpsye'haṃ sahabāndhawam ||4||

yathā tena pitā mahyaṃ pūrwaṃ dagdho wiṣāgninā |
tathāhamapi taṃ pāpaṃ dagdhumicchāmi pannagam ||5||

ṛtwija ūcuḥ||

asti rājanmahatsatraṃ twadarthaṃ dewanirmitam |
sarpasatramiti khyātaṃ purāṇe kathyate nṛpa ||6||

āhartā tasya satrasya twannānyo'sti narādhipa |
iti paurāṇikāḥ prāhurasmākaṃ cāsti sa kratuḥ ||7||

sūta uwāca||

ewamuktaḥ sa rājarṣirmene sarpaṃ hi takṣakam |
hutāśanamukhaṃ dīptaṃ prawiṣṭamiti sattama ||8||

tato'brawīnmantrawidastānrājā brāhmaṇāṃstadā |
āhariṣyāmi tatsatraṃ sambhārāḥ sambhriyantu me ||9||

tataste ṛtwijastasya śāstrato dwijasattama |
deśaṃ taṃ māpayāmāsuryajñāyatanakāraṇāt ||10||

yathāwajjñānawiduṣaḥ sarwe buddhyā paraṃ gatāḥ ||10||

ṛddhyā paramayā yuktamiṣṭaṃ dwijagaṇāyutam |
prabhūtadhanadhānyāḍhyamṛtwigbhiḥ suniweśitam ||11||

nirmāya cāpi widhiwadyajñāyatanamīpsitam |
rājānaṃ dīkṣayāmāsuḥ sarpasatrāptaye tadā ||12||

idaṃ cāsīttatra pūrwaṃ sarpasatre bhawiṣyati |
nimittaṃ mahadutpannaṃ yajñawighnakaraṃ tadā ||13||

yajñasyāyatane tasminkriyamāṇe waco'brawīt |
sthapatirbuddhisampanno wāstuwidyāwiśāradaḥ ||14||

ityabrawītsūtradhāraḥ sūtaḥ paurāṇikastadā |
yasmindeśe ca kāle ca māpaneyaṃ prawartitā ||15||

brāhmaṇaṃ kāraṇaṃ kṛtwā nāyaṃ saṃsthāsyate kratuḥ ||15||

etacchrutwā tu rājā sa prāgdīkṣākālamabrawīt |
kṣattāraṃ neha me kaścidajñātaḥ prawiśediti ||16||

tataḥ karma prawawṛte sarpasatre widhānataḥ |
paryakrāmaṃśca widhiwatswe swe karmaṇi yājakāḥ ||17||

paridhāya kṛṣṇawāsāṃsi dhūmasaṃraktalocanāḥ |
juhuwurmantrawaccaiwa samiddhaṃ jātawedasam ||18||

kampayantaśca sarweṣāmuragāṇāṃ manāṃsi te |
sarpānājuhuwustatra sarwānagnimukhe tadā ||19||

tataḥ sarpāḥ samāpetuḥ pradīpte hawyawāhane |
wiweṣṭamānāḥ kṛpaṇā āhwayantaḥ parasparam ||20||

wisphurantaḥ śwasantaśca weṣṭayantastathā pare |
pucchaiḥ śirobhiśca bhṛśaṃ citrabhānuṃ prapedire ||21||

śwetāḥ kṛṣṇāśca nīlāśca sthawirāḥ śiśawastathā |
ruwanto bhairawānnādānpeturdīpte wibhāwasau ||22||

ewaṃ śatasahasrāṇi prayutānyarbudāni ca |
awaśāni winaṣṭāni pannagānāṃ dwijottama ||23||

indurā iwa tatrānye hastihastā iwāpare |
mattā iwa ca mātaṅgā mahākāyā mahābalāḥ ||24||

uccāwacāśca bahawo nānāwarṇā wiṣolbaṇāḥ |
ghorāśca parighaprakhyā dandaśūkā mahābalāḥ ||25||

prapeturagnāwuragā mātṛwāgdaṇḍapīḍitāḥ ||25||






                  48


śaunaka uwāca||

sarpasatre tadā rājñaḥ pāṇḍaweyasya dhīmataḥ |
janamejayasya ke twāsannṛtwijaḥ paramarṣayaḥ ||1||

ke sadasyā babhūwuśca sarpasatre sudāruṇe |
wiṣādajanane'tyarthaṃ pannagānāṃ mahābhaye ||2||

sarwaṃ wistaratastāta bhawāñśaṃsitumarhati |
sarpasatrawidhānajñā wijñeyāste hi sūtaja ||3||

sūta uwāca||

hanta te kathayiṣyāmi nāmānīha manīṣiṇām |
ye ṛtwijaḥ sadasyāśca tasyāsannṛpatestadā ||4||

tatra hotā babhūwātha brāhmaṇaścaṇḍabhārgawaḥ |
cyawanasyānwaye jātaḥ khyāto wedawidāṃ waraḥ ||5||

udgātā brāhmaṇo wṛddho widwānkautsāryajaiminiḥ |
brahmābhawacchārṅgarawo adhwaryurbodhapiṅgalaḥ ||6||

sadasyaścābhawadwyāsaḥ putraśiṣyasahāyawān |
uddālakaḥ śamaṭhakaḥ śwetaketuśca pañcamaḥ ||7||

asito dewalaścaiwa nāradaḥ parwatastathā |
ātreyaḥ kuṇḍajaṭharo dwijaḥ kuṭighaṭastathā ||8||

wātsyaḥ śrutaśrawā wṛddhastapaḥswādhyāyaśīlawān |
kahoḍo dewaśarmā ca maudgalyaḥ śamasaubharaḥ ||9||

ete cānye ca bahawo brāhmaṇāḥ saṃśitawratāḥ |
sadasyā abhawaṃstatra satre pārikṣitasya ha ||10||

juhwatswṛtwikṣwatha tadā sarpasatre mahākratau |
ahayaḥ prāpataṃstatra ghorāḥ prāṇibhayāwahāḥ ||11||

wasāmedowahāḥ kulyā nāgānāṃ samprawartitāḥ |
wawau gandhaśca tumulo dahyatāmaniśaṃ tadā ||12||

patatāṃ caiwa nāgānāṃ dhiṣṭhitānāṃ tathāmbare |
aśrūyatāniśaṃ śabdaḥ pacyatāṃ cāgninā bhṛśam ||13||

takṣakastu sa nāgendraḥ puraṃdaraniweśanam |
gataḥ śrutwaiwa rājānaṃ dīkṣitaṃ janamejayam ||14||

tataḥ sarwaṃ yathāwṛttamākhyāya bhujagottamaḥ |
agacchaccharaṇaṃ bhīta āgaskṛtwā puraṃdaram ||15||

tamindraḥ prāha suprīto na tawāstīha takṣaka |
bhayaṃ nāgendra tasmādwai sarpasatrātkathañcana ||16||

prasādito mayā pūrwaṃ tawārthāya pitāmahaḥ |
tasmāttawa bhayaṃ nāsti wyetu te mānaso jwaraḥ ||17||

ewamāśwāsitastena tataḥ sa bhujagottamaḥ |
uwāsa bhawane tatra śakrasya muditaḥ sukhī ||18||

ajasraṃ nipatatswagnau nāgeṣu bhṛśaduḥkhitaḥ |
alpaśeṣaparīwāro wāsukiḥ paryatapyata ||19||

kaśmalaṃ cāwiśadghoraṃ wāsukiṃ pannageśwaram |
sa ghūrṇamānahṛdayo bhaginīmidamabrawīt ||20||

dahyante'ṅgāni me bhadre diśo na pratibhānti ca |
sīdāmīwa ca saṃmohādghūrṇatīwa ca me manaḥ ||21||

dṛṣṭirbhramati me'tīwa hṛdayaṃ dīryatīwa ca |
patiṣyāmyawaśo'dyāhaṃ tasmindīpte wibhāwasau ||22||

pārikṣitasya yajño'sau wartate'smajjighāṃsayā |
wyaktaṃ mayāpi gantawyaṃ pitṛrājaniweśanam ||23||

ayaṃ sa kālaḥ samprāpto yadarthamasi me swasaḥ |
jaratkāroḥ purā dattā sā trāhyasmānsabāndhawān ||24||

āstīkaḥ kila yajñaṃ taṃ wartantaṃ bhujagottame |
pratiṣetsyati māṃ pūrwaṃ swayamāha pitāmahaḥ ||25||

tadwatse brūhi watsaṃ swaṃ kumāraṃ wṛddhasaṃmatam |
mamādya twaṃ sabhṛtyasya mokṣārthaṃ wedawittamam ||26||






                  49


sūta uwāca||

tata āhūya putraṃ swaṃ jaratkārurbhujaṅgamā |
wāsukernāgarājasya wacanādidamabrawīt ||1||

ahaṃ tawa pituḥ putra bhrātrā dattā nimittataḥ |
kālaḥ sa cāyaṃ samprāptastatkuruṣwa yathātatham ||2||

āstīka uwāca||

kiṃnimittaṃ mama piturdattā twaṃ mātulena me |
tanmamācakṣwa tattwena śrutwā kartāsmi tattathā ||3||

sūta uwāca||

tata ācaṣṭa sā tasmai bāndhawānāṃ hitaiṣiṇī |
bhaginī nāgarājasya jaratkārurawiklawā ||4||

bhujagānāmaśeṣāṇāṃ mātā kadrūriti śrutiḥ |
tayā śaptā ruṣitayā sutā yasmānnibodha tat ||5||

ucchaiḥśrawāḥ so'śwarājo yanmithyā na kṛto mama |
winatānimittaṃ paṇite dāsabhāwāya putrakāḥ ||6||

janamejayasya wo yajñe dhakṣyatyanilasārathiḥ |
tatra pañcatwamāpannāḥ pretalokaṃ gamiṣyatha ||7||

tāṃ ca śaptawatīmewaṃ sākṣāllokapitāmahaḥ |
ewamastwiti tadwākyaṃ prowācānumumoda ca ||8||

wāsukiścāpi tacchrutwā pitāmahawacastadā |
amṛte mathite tāta dewāñśaraṇamīyiwān ||9||

siddhārthāśca surāḥ sarwe prāpyāmṛtamanuttamam |
bhrātaraṃ me puraskṛtya prajāpatimupāgaman ||10||

te taṃ prasādayāmāsurdewāḥ sarwe pitāmaham |
rājñā wāsukinā sārdhaṃ sa śāpo na bhawediti ||11||

wāsukirnāgarājo'yaṃ duḥkhito jñātikāraṇāt |
abhiśāpaḥ sa mātrāsya bhagawanna bhawediti ||12||

brahmowāca||

jaratkārurjaratkāruṃ yāṃ bhāryāṃ samawāpsyati |
tatra jāto dwijaḥ śāpādbhujagānmokṣayiṣyati ||13||

jaratkāruruwāca||

etacchrutwā tu wacanaṃ wāsukiḥ pannageśwaraḥ |
prādānmāmamaraprakhya tawa pitre mahātmane ||14||

prāgewānāgate kāle tatra twaṃ mayyajāyathāḥ ||14||

ayaṃ sa kālaḥ samprāpto bhayānnastrātumarhasi |
bhrātaraṃ caiwa me tasmāttrātumarhasi pāwakāt ||15||

amoghaṃ naḥ kṛtaṃ tatsyādyadahaṃ tawa dhīmate |
pitre dattā wimokṣārthaṃ kathaṃ wā putra manyase ||16||

sūta uwāca||

ewamuktastathetyuktwā so'stīko mātaraṃ tadā |
abrawīdduḥkhasantaptaṃ wāsukiṃ jīwayanniwa ||17||

ahaṃ twāṃ mokṣayiṣyāmi wāsuke pannagottama |
tasmācchāpānmahāsattwa satyametadbrawīmi te ||18||

bhawa swasthamanā nāga na hi te widyate bhayam |
prayatiṣye tathā saumya yathā śreyo bhawiṣyati ||19||

na me wāganṛtaṃ prāha swaireṣwapi kuto'nyathā ||19||

taṃ wai nṛpawaraṃ gatwā dīkṣitaṃ janamejayam |
wāgbhirmaṅgalayuktābhistoṣayiṣye'dya mātula ||20||

yathā sa yajño nṛpaternirwartiṣyati sattama ||20||

sa sambhāwaya nāgendra mayi sarwaṃ mahāmate |
na te mayi mano jātu mithyā bhawitumarhati ||21||

wāsukiruwāca||

āstīka parighūrṇāmi hṛdayaṃ me widīryate |
diśaśca na prajānāmi brahmadaṇḍanipīḍitaḥ ||22||

āstīka uwāca||

na santāpastwayā kāryaḥ kathañcitpannagottama |
dīptādagneḥ samutpannaṃ nāśayiṣyāmi te bhayam ||23||

brahmadaṇḍaṃ mahāghoraṃ kālāgnisamatejasam |
nāśayiṣyāmi mātra twaṃ bhayaṃ kārṣīḥ kathañcana ||24||

sūta uwāca||

tataḥ sa wāsukerghoramapanīya manojwaram |
ādhāya cātmano'ṅgeṣu jagāma twarito bhṛśam ||25||

janamejayasya taṃ yajñaṃ sarwaiḥ samuditaṃ guṇaiḥ |
mokṣāya bhujagendrāṇāmāstīko dwijasattamaḥ ||26||

sa gatwāpaśyadāstīko yajñāyatanamuttamam |
wṛtaṃ sadasyairbahubhiḥ sūryawahnisamaprabhaiḥ ||27||

sa tatra wārito dwāḥsthaiḥ prawiśandwijasattamaḥ |
abhituṣṭāwa taṃ yajñaṃ praweśārthī dwijottamaḥ ||28||






                  50


āstīka uwāca||

somasya yajño waruṇasya yajñaḥ; prajāpateryajña āsītprayāge |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||1||

śakrasya yajñaḥ śatasaṅkhya ukta; stathāparastulyasaṅkhyaḥ śataṃ wai |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||2||

yamasya yajño harimedhasaśca; yathā yajño rantidewasya rājñaḥ |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||3||

gayasya yajñaḥ śaśabindośca rājño; yajñastathā waiśrawaṇasya rājñaḥ |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||4||

nṛgasya yajñastwajamīḍhasya cāsī; dyathā yajño dāśaratheśca rājñaḥ |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||5||

yajñaḥ śruto no diwi dewasūno; ryudhiṣṭhirasyājamīḍhasya rājñaḥ |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||6||

kṛṣṇasya yajñaḥ satyawatyāḥ sutasya; swayaṃ ca karma pracakāra yatra |
tathā yajño'yaṃ tawa bhāratāgrya; pārikṣita swasti no'stu priyebhyaḥ ||7||

ime hi te sūryahutāśawarcasaḥ; samāsate wṛtrahaṇaḥ kratuṃ yathā |
naiṣāṃ jñānaṃ widyate jñātumadya; dattaṃ yebhyo na praṇaśyetkathañcit ||8||

ṛtwiksamo nāsti lokeṣu caiwa; dwaipāyaneneti winiścitaṃ me |
etasya śiṣyā hi kṣitiṃ caranti; sarwartwijaḥ karmasu sweṣu dakṣāḥ ||9||

wibhāwasuścitrabhānurmahātmā; hiraṇyaretā wiśwabhukkṛṣṇawartmā |
pradakṣiṇāwartaśikhaḥ pradīpto; hawyaṃ tawedaṃ hutabhugwaṣṭi dewaḥ ||10||

neha twadanyo widyate jīwaloke; samo nṛpaḥ pālayitā prajānām |
dhṛtyā ca te prītamanāḥ sadāhaṃ; twaṃ wā rājā dharmarājo yamo wā ||11||

śakraḥ sākṣādwajrapāṇiryatheha; trātā loke'smiṃstwaṃ tatheha prajānām |
matastwaṃ naḥ puruṣendreha loke; na ca twadanyo gṛhapatirasti yajñe ||12||

khaṭwāṅganābhāgadilīpakalpo; yayātimāndhātṛsamaprabhāwaḥ |
ādityatejaḥpratimānatejā; bhīṣmo yathā bhrājasi suwratastwam ||13||

wālmīkiwatte nibhṛtaṃ sudhairyaṃ; wasiṣṭhawatte niyataśca kopaḥ |
prabhutwamindreṇa samaṃ mataṃ me; dyutiśca nārāyaṇawadwibhāti ||14||

yamo yathā dharmawiniścayajñaḥ; kṛṣṇo yathā sarwaguṇopapannaḥ |
śriyāṃ niwāso'si yathā wasūnāṃ; nidhānabhūto'si tathā kratūnām ||15||

dambhodbhawenāsi samo balena; rāmo yathā śastrawidastrawicca |
aurwatritābhyāmasi tulyatejā; duṣprekṣaṇīyo'si bhagīratho wā ||16||

sūta uwāca||

ewaṃ stutāḥ sarwa ewa prasannā; rājā sadasyā ṛtwijo hawyawāhaḥ |
teṣāṃ dṛṣṭwā bhāwitānīṅgitāni; prowāca rājā janamejayo'tha ||17||






                  51


janamejaya uwāca||

bālo wākyaṃ sthawira iwa prabhāṣate; nāyaṃ bālaḥ sthawiro'yaṃ mato me |
icchāmyahaṃ waramasmai pradātuṃ; tanme wiprā witaradhwaṃ sametāḥ ||1||

sadasyā ūcuḥ||

bālo'pi wipro mānya eweha rājñāṃ; yaścāwidwānyaśca widwānyathāwat |
sarwānkāmāṃstwatta eṣo'rhate'dya; yathā ca nastakṣaka eti śīghram ||2||

sūta uwāca||

wyāhartukāme warade nṛpe dwijaṃ; waraṃ wṛṇīṣweti tato'bhyuwāca |
hotā wākyaṃ nātihṛṣṭāntarātmā; karmaṇyasmiṃstakṣako naiti tāwat ||3||

janamejaya uwāca||

yathā cedaṃ karma samāpyate me; yathā ca nastakṣaka eti śīghram |
tathā bhawantaḥ prayatantu sarwe; paraṃ śaktyā sa hi me widwiṣāṇaḥ ||4||

ṛtwija ūcuḥ||

yathā śāstrāṇi naḥ prāhuryathā śaṃsati pāwakaḥ |
indrasya bhawane rājaṃstakṣako bhayapīḍitaḥ ||5||

sūta uwāca||

yathā sūto lohitākṣo mahātmā; paurāṇiko weditawānpurastāt |
sa rājānaṃ prāha pṛṣṭastadānīṃ; yathāhurwiprāstadwadetannṛdewa ||6||

purāṇamāgamya tato brawīmyahaṃ; dattaṃ tasmai waramindreṇa rājan |
waseha twaṃ matsakāśe sugupto; na pāwakastwāṃ pradahiṣyatīti ||7||

etacchrutwā dīkṣitastapyamāna; āste hotāraṃ codayankarmakāle |
hotā ca yattaḥ sa juhāwa mantrai; ratho indraḥ swayamewājagāma ||8||

wimānamāruhya mahānubhāwaḥ; sarwairdewaiḥ parisaṃstūyamānaḥ |
balāhakaiścāpyanugamyamāno; widyādharairapsarasāṃ gaṇaiśca ||9||

tasyottarīye nihitaḥ sa nāgo; bhayodwignaḥ śarma naiwābhyagacchat |
tato rājā mantrawido'brawītpunaḥ; kruddho wākyaṃ takṣakasyāntamicchan ||10||

indrasya bhawane wiprā yadi nāgaḥ sa takṣakaḥ |
tamindreṇaiwa sahitaṃ pātayadhwaṃ wibhāwasau ||11||

ṛtwija ūcuḥ||

ayamāyāti wai tūrṇaṃ takṣakaste waśaṃ nṛpa |
śrūyate'sya mahānnādo ruwato bhairawaṃ bhayāt ||12||

nūnaṃ mukto wajrabhṛtā sa nāgo; bhraṣṭaścāṅkānmantrawisrastakāyaḥ |
ghūrṇannākāśe naṣṭasañjño'bhyupaiti; tīwrānniḥśwāsānniḥśwasanpannagendraḥ ||13||

wartate tawa rājendra karmaitadwidhiwatprabho |
asmai tu dwijamukhyāya waraṃ twaṃ dātumarhasi ||14||

janamejaya uwāca||

bālābhirūpasya tawāprameya; waraṃ prayacchāmi yathānurūpam |
wṛṇīṣwa yatte'bhimataṃ hṛdi sthitaṃ; tatte pradāsyāmyapi cedadeyam ||15||

sūta uwāca||

patiṣyamāṇe nāgendre takṣake jātawedasi |
idamantaramityewaṃ tadāstīko'bhyacodayat ||16||

waraṃ dadāsi cenmahyaṃ wṛṇomi janamejaya |
satraṃ te wiramatwetanna pateyurihoragāḥ ||17||

ewamuktastato rājā brahmanpārikṣitastadā |
nātihṛṣṭamanā wākyamāstīkamidamabrawīt ||18||

suwarṇaṃ rajataṃ gāśca yaccānyanmanyase wibho |
tatte dadyāṃ waraṃ wipra na niwartetkraturmama ||19||

āstīka uwāca||

suwarṇaṃ rajataṃ gāśca na twāṃ rājanwṛṇomyaham |
satraṃ te wiramatwetatswasti mātṛkulasya naḥ ||20||

sūta uwāca||

āstīkenaiwamuktastu rājā pārikṣitastadā |
punaḥ punaruwācedamāstīkaṃ wadatāṃ waram ||21||

anyaṃ waraya bhadraṃ te waraṃ dwijawarottama |
ayācata na cāpyanyaṃ waraṃ sa bhṛgunandana ||22||

tato wedawidastatra sadasyāḥ sarwa ewa tam |
rājānamūcuḥ sahitā labhatāṃ brāhmaṇo waram ||23||






                  52


śaunaka uwāca||

ye sarpāḥ sarpasatre'sminpatitā hawyawāhane |
teṣāṃ nāmāni sarweṣāṃ śrotumicchāmi sūtaja ||1||

sūta uwāca||

sahasrāṇi bahūnyasminprayutānyarbudāni ca |
na śakyaṃ parisaṅkhyātuṃ bahutwādwedawittama ||2||

yathāsmṛti tu nāmāni pannagānāṃ nibodha me |
ucyamānāni mukhyānāṃ hutānāṃ jātawedasi ||3||

wāsukeḥ kulajāṃstāwatprādhānyena nibodha me |
nīlaraktānsitānghorānmahākāyānwiṣolbaṇān ||4||

koṭiko mānasaḥ pūrṇaḥ sahaḥ pailo halīsakaḥ |
picchilaḥ koṇapaścakraḥ koṇawegaḥ prakālanaḥ ||5||

hiraṇyawāhaḥ śaraṇaḥ kakṣakaḥ kāladantakaḥ |
ete wāsukijā nāgāḥ prawiṣṭā hawyawāhanam ||6||

takṣakasya kule jātānprawakṣyāmi nibodha tān |
pucchaṇḍako maṇḍalakaḥ piṇḍabhettā rabheṇakaḥ ||7||

ucchikhaḥ suraso draṅgo balaheḍo wirohaṇaḥ |
śilīśalakaro mūkaḥ sukumāraḥ prawepanaḥ ||8||

mudgaraḥ śaśaromā ca sumanā wegawāhanaḥ |
ete takṣakajā nāgāḥ prawiṣṭā hawyawāhanam ||9||

pārāwataḥ pāriyātraḥ pāṇḍaro hariṇaḥ kṛśaḥ |
wihaṅgaḥ śarabho modaḥ pramodaḥ saṃhatāṅgadaḥ ||10||

airāwatakulādete praiwiṣṭā hawyawāhanam |
kaurawyakulajānnāgāñśṛṇu me dwijasattama ||11||

aiṇḍilaḥ kuṇḍalo muṇḍo weṇiskandhaḥ kumārakaḥ |
bāhukaḥ śṛṅgawegaśca dhūrtakaḥ pātapātarau ||12||

dhṛtarāṣṭrakule jātāñśṛṇu nāgānyathātatham |
kīrtyamānānmayā brahmanwātawegānwiṣolbaṇān ||13||

śaṅkukarṇaḥ piṅgalakaḥ kuṭhāramukhamecakau |
pūrṇāṅgadaḥ pūrṇamukhaḥ prahasaḥ śakunirhariḥ ||14||

āmāhaṭhaḥ komaṭhakaḥ śwasano mānawo waṭaḥ |
bhairawo muṇḍawedāṅgaḥ piśaṅgaścodrapāragaḥ ||15||

ṛṣabho wegawānnāma piṇḍārakamahāhanū |
raktāṅgaḥ sarwasāraṅgaḥ samṛddhaḥ pāṭarākṣasau ||16||

warāhako wāraṇakaḥ sumitraścitrawedikaḥ |
parāśarastaruṇako maṇiskandhastathāruṇiḥ ||17||

iti nāgā mayā brahmankīrtitāḥ kīrtiwardhanāḥ |
prādhānyena bahutwāttu na sarwe parikīrtitāḥ ||18||

eteṣāṃ putrapautrāstu prasawasya ca santatiḥ |
na śakyāḥ parisaṅkhyātuṃ ye dīptaṃ pāwakaṃ gatāḥ ||19||

saptaśīrṣā dwiśīrṣāśca pañcaśīrṣāstathāpare |
kālānalawiṣā ghorā hutāḥ śatasahasraśaḥ ||20||

mahākāyā mahāwīryāḥ śailaśṛṅgasamucchrayāḥ |
yojanāyāmawistārā dwiyojanasamāyatāḥ ||21||

kāmarūpāḥ kāmagamā dīptānalawiṣolbaṇāḥ |
dagdhāstatra mahāsatre brahmadaṇḍanipīḍitāḥ ||22||






                  53


sūta uwāca||

idamatyadbhutaṃ cānyadāstīkasyānuśuśrumaḥ |
tathā waraiśchandyamāne rājñā pārikṣitena ha ||1||

indrahastāccyuto nāgaḥ kha ewa yadatiṣṭhata |
tataścintāparo rājā babhūwa janamejayaḥ ||2||

hūyamāne bhṛśaṃ dīpte widhiwatpāwake tadā |
na sma sa prāpatadwahnau takṣako bhayapīḍitaḥ ||3||

śaunaka uwāca||

kiṃ sūta teṣāṃ wiprāṇāṃ mantragrāmo manīṣiṇām |
na pratyabhāttadāgnau yanna papāta sa takṣakaḥ ||4||

sūta uwāca||

tamindrahastādwisrastaṃ wisañjñaṃ pannagottamam |
āstīkastiṣṭha tiṣṭheti wācastisro'bhyudairayat ||5||

witasthe so'ntarikṣe'tha hṛdayena widūyatā |
yathā tiṣṭheta wai kaścidgocakrasyāntarā naraḥ ||6||

tato rājābrawīdwākyaṃ sadasyaiścodito bhṛśam |
kāmametadbhawatwewaṃ yathāstīkasya bhāṣitam ||7||

samāpyatāmidaṃ karma pannagāḥ santwanāmayāḥ |
prīyatāmayamāstīkaḥ satyaṃ sūtawaco'stu tat ||8||

tato halahalāśabdaḥ prītijaḥ samawartata |
āstīkasya ware datte tathaiwopararāma ca ||9||

sa yajñaḥ pāṇḍaweyasya rājñaḥ pārikṣitasya ha |
prītimāṃścābhawadrājā bhārato janamejayaḥ ||10||

ṛtwigbhyaḥ sasadasyebhyo ye tatrāsansamāgatāḥ |
tebhyaśca pradadau wittaṃ śataśo'tha sahasraśaḥ ||11||

lohitākṣāya sūtāya tathā sthapataye wibhuḥ |
yenoktaṃ tatra satrāgre yajñasya winiwartanam ||12||

nimittaṃ brāhmaṇa iti tasmai wittaṃ dadau bahu |
tataścakārāwabhṛthaṃ widhidṛṣṭena karmaṇā ||13||

āstīkaṃ preṣayāmāsa gṛhānewa susatkṛtam |
rājā prītamanāḥ prītaṃ kṛtakṛtyaṃ manīṣiṇam ||14||

punarāgamanaṃ kāryamiti cainaṃ waco'brawīt |
bhawiṣyasi sadasyo me wājimedhe mahākratau ||15||

tathetyuktwā pradudrāwa sa cāstīko mudā yutaḥ |
kṛtwā swakāryamatulaṃ toṣayitwā ca pārthiwam ||16||

sa gatwā paramaprīto mātaraṃ mātulaṃ ca tam |
abhigamyopasaṅgṛhya yathāwṛttaṃ nyawedayat ||17||

etacchrutwā prīyamāṇāḥ sametā; ye tatrāsanpannagā wītamohāḥ |
te''stīke wai prītimanto babhūwu; rūcuścainaṃ waramiṣṭaṃ wṛṇīṣwa ||18||

bhūyo bhūyaḥ sarwaśaste'bruwaṃstaṃ; kiṃ te priyaṃ karawāmo'dya widwan |
prītā wayaṃ mokṣitāścaiwa sarwe; kāmaṃ kiṃ te karawāmo'dya watsa ||19||

āstīka uwāca||

sāyaṃ prātaḥ suprasannātmarūpā; loke wiprā mānawāścetare'pi |
dharmākhyānaṃ ye wadeyurmamedaṃ; teṣāṃ yuṣmadbhyo naiwa kiñcidbhayaṃ syāt ||20||

sūta uwāca||

taiścāpyukto bhāgineyaḥ prasannai; retatsatyaṃ kāmamewaṃ carantaḥ |
prītyā yuktā īpsitaṃ sarwaśaste; kartāraḥ sma prawaṇā bhāgineya ||21||

jaratkārorjaratkārwāṃ samutpanno mahāyaśāḥ |
āstīkaḥ satyasandho māṃ pannagebhyo'bhirakṣatu ||22||

asitaṃ cārtimantaṃ ca sunīthaṃ cāpi yaḥ smaret |
diwā wā yadi wā rātrau nāsya sarpabhayaṃ bhawet ||23||

sūta uwāca||

mokṣayitwā sa bhujagānsarpasatrāddwijottamaḥ |
jagāma kāle dharmātmā diṣṭāntaṃ putrapautrawān ||24||

ityākhyānaṃ mayāstīkaṃ yathāwatkīrtitaṃ tawa |
yatkīrtayitwā sarpebhyo na bhayaṃ widyate kwacit ||25||

śrutwā dharmiṣṭhamākhyānamāstīkaṃ puṇyawardhanam |
āstīkasya kawerwipra śrīmaccaritamāditaḥ ||26||

śaunaka uwāca||

bhṛguwaṃśātprabhṛtyewa twayā me kathitaṃ mahat |
ākhyānamakhilaṃ tāta saute prīto'smi tena te ||27||

prakṣyāmi caiwa bhūyastwāṃ yathāwatsūtanandana |
yāṃ kathāṃ wyāsasampannāṃ tāṃ ca bhūyaḥ pracakṣwa me ||28||

tasminparamaduṣprāpe sarpasatre mahātmanām |
karmāntareṣu widhiwatsadasyānāṃ mahākawe ||29||

yā babhūwuḥ kathāścitrā yeṣwartheṣu yathātatham |
twatta icchāmahe śrotuṃ saute twaṃ wai wicakṣaṇaḥ ||30||

sūta uwāca||

karmāntareṣwakathayandwijā wedāśrayāḥ kathāḥ |
wyāsastwakathayannityamākhyānaṃ bhārataṃ mahat ||31||

śaunaka uwāca||

mahābhāratamākhyānaṃ pāṇḍawānāṃ yaśaskaram |
janamejayena yatpṛṣṭaḥ kṛṣṇadwaipāyanastadā ||32||

śrāwayāmāsa widhiwattadā karmāntareṣu saḥ |
tāmahaṃ widhiwatpuṇyāṃ śrotumicchāmi wai kathām ||33||

manaḥsāgarasambhūtāṃ maharṣeḥ puṇyakarmaṇaḥ |
kathayaswa satāṃ śreṣṭha na hi tṛpyāmi sūtaja ||34||

sūta uwāca||

hanta te kathayiṣyāmi mahadākhyānamuttamam |
kṛṣṇadwaipāyanamataṃ mahābhāratamāditaḥ ||35||

tajjuṣaswottamamate kathyamānaṃ mayā dwija |
śaṃsituṃ tanmanoharṣo mamāpīha prawartate ||36||






              ādiwaṃśāwataraṇaparwa
                  54


sūta uwāca||

śrutwā tu sarpasatrāya dīkṣitaṃ janamejayam |
abhyāgacchadṛṣirwidwānkṛṣṇadwaipāyanastadā ||1||

janayāmāsa yaṃ kālī śakteḥ putrātparāśarāt |
kanyaiwa yamunādwīpe pāṇḍawānāṃ pitāmaham ||2||

jātamātraśca yaḥ sadya iṣṭyā dehamawīwṛdhat |
wedāṃścādhijage sāṅgānsetihāsānmahāyaśāḥ ||3||

yaṃ nātitapasā kaścinna wedādhyayanena ca |
na wratairnopawāsaiśca na prasūtyā na manyunā ||4||

wiwyāsaikaṃ caturdhā yo wedaṃ wedawidāṃ waraḥ |
parāwarajño brahmarṣiḥ kawiḥ satyawrataḥ śuciḥ ||5||

yaḥ pāṇḍuṃ dhṛtarāṣṭraṃ ca widuraṃ cāpyajījanat |
śantanoḥ santatiṃ tanwanpuṇyakīrtirmahāyaśāḥ ||6||

janamejayasya rājarṣeḥ sa tadyajñasadastadā |
wiweśa śiṣyaiḥ sahito wedawedāṅgapāragaiḥ ||7||

tatra rājānamāsīnaṃ dadarśa janamejayam |
wṛtaṃ sadasyairbahubhirdewairiwa puraṃdaram ||8||

tathā mūrdhāwasiktaiśca nānājanapadeśwaraiḥ |
ṛtwigbhirdewakalpaiśca kuśalairyajñasaṃstare ||9||

janamejayastu rājarṣirdṛṣṭwā tamṛṣimāgatam |
sagaṇo'byudyayau tūrṇaṃ prītyā bharatasattamaḥ ||10||

kāñcanaṃ wiṣṭaraṃ tasmai sadasyānumate prabhuḥ |
āsanaṃ kalpayāmāsa yathā śakro bṛhaspateḥ ||11||

tatropawiṣṭaṃ waradaṃ dewarṣigaṇapūjitam |
pūjayāmāsa rājendraḥ śāstradṛṣṭena karmaṇā ||12||

pādyamācamanīyaṃ ca arghyaṃ gāṃ ca widhānataḥ |
pitāmahāya kṛṣṇāya tadarhāya nyawedayat ||13||

pratigṛhya ca tāṃ pūjāṃ pāṇḍawājjanamejayāt |
gāṃ caiwa samanujñāya wyāsaḥ prīto'bhawattadā ||14||

tathā sampūjayitwā taṃ yatnena prapitāmaham |
upopawiśya prītātmā paryapṛcchadanāmayam ||15||

bhagawānapi taṃ dṛṣṭwā kuśalaṃ pratiwedya ca |
sadasyaiḥ pūjitaḥ sarwaiḥ sadasyānabhyapūjayat ||16||

tatastaṃ satkṛtaṃ sarwaiḥ sadasyairjanamejayaḥ |
idaṃ paścāddwijaśreṣṭhaṃ paryapṛcchatkṛtāñjaliḥ ||17||

kurūṇāṃ pāṇḍawānāṃ ca bhawānpratyakṣadarśiwān |
teṣāṃ caritamicchāmi kathyamānaṃ twayā dwija ||18||

kathaṃ samabhawadbhedasteṣāmakliṣṭakarmaṇām |
tacca yuddhaṃ kathaṃ wṛttaṃ bhūtāntakaraṇaṃ mahat ||19||

pitāmahānāṃ sarweṣāṃ daiwenāwiṣṭacetasām |
kārtsnyenaitatsamācakṣwa bhagawankuśalo hyasi ||20||

tasya tadwacanaṃ śrutwā kṛṣṇadwaipāyanastadā |
śaśāsa śiṣyamāsīnaṃ waiśampāyanamantike ||21||

kurūṇāṃ pāṇḍawānāṃ ca yathā bhedo'bhawatpurā |
tadasmai sarwamācakṣwa yanmattaḥ śrutawānasi ||22||

gurorwacanamājñāya sa tu wiprarṣabhastadā |
ācacakṣe tataḥ sarwamitihāsaṃ purātanam ||23||

tasmai rājñe sadasyebhyaḥ kṣatriyebhyaśca sarwaśaḥ |
bhedaṃ rājyawināśaṃ ca kurupāṇḍawayostadā ||24||






                  55


waiśampāyana uwāca||

gurawe prāṅnamaskṛtya manobuddhisamādhibhiḥ |
sampūjya ca dwijānsarwāṃstathānyānwiduṣo janān ||1||

maharṣeḥ sarwalokeṣu wiśrutasyāsya dhīmataḥ |
prawakṣyāmi mataṃ kṛtsnaṃ wyāsasyāmitatejasaḥ ||2||

śrotuṃ pātraṃ ca rājaṃstwaṃ prāpyemāṃ bhāratīṃ kathām |
gurorwaktuṃ parispando mudā protsāhatīwa mām ||3||

śṛṇu rājanyathā bhedaḥ kurupāṇḍawayorabhūt |
rājyārthe dyūtasambhūto wanawāsastathaiwa ca ||4||

yathā ca yuddhamabhawatpṛthiwīkṣayakārakam |
tatte'haṃ samprawakṣyāmi pṛcchate bharatarṣabha ||5||

mṛte pitari te wīrā wanādetya swamandiram |
nacirādiwa widwāṃso wede dhanuṣi cābhawan ||6||

tāṃstathā rūpawīryaujaḥsampannānpaurasaṃmatān |
nāmṛṣyankurawo dṛṣṭwā pāṇḍawāñśrīyaśobhṛtaḥ ||7||

tato duryodhanaḥ krūraḥ karṇaśca sahasaubalaḥ |
teṣāṃ nigrahanirwāsānwiwidhāṃste samācaran ||8||

dadāwatha wiṣaṃ pāpo bhīmāya dhṛtarāṣṭrajaḥ |
jarayāmāsa tadwīraḥ sahānnena wṛkodaraḥ ||9||

pramāṇakoṭyāṃ saṃsuptaṃ punarbaddhwā wṛkodaram |
toyeṣu bhīmaṃ gaṅgāyāḥ prakṣipya puramāwrajat ||10||

yadā prabuddhaḥ kaunteyastadā sañchidya bandhanam |
udatiṣṭhanmahārāja bhīmaseno gatawyathaḥ ||11||

āśīwiṣaiḥ kṛṣṇasarpaiḥ suptaṃ cainamadaṃśayat |
sarweṣwewāṅgadeśeṣu na mamāra ca śatruhā ||12||

teṣāṃ tu wiprakāreṣu teṣu teṣu mahāmatiḥ |
mokṣaṇe pratighāte ca widuro'wahito'bhawat ||13||

swargastho jīwalokasya yathā śakraḥ sukhāwahaḥ |
pāṇḍawānāṃ tathā nityaṃ widuro'pi sukhāwahaḥ ||14||

yadā tu wiwidhopāyaiḥ saṃwṛtairwiwṛtairapi |
nāśaknodwinihantuṃ tāndaiwabhāwyartharakṣitān ||15||

tataḥ saṃmantrya saciwairwṛṣaduḥśāsanādibhiḥ |
dhṛtarāṣṭramanujñāpya jātuṣaṃ gṛhamādiśat ||16||

tatra tānwāsayāmāsa pāṇḍawānamitaujasaḥ |
adāhayacca wisrabdhānpāwakena punastadā ||17||

widurasyaiwa wacanātkhanitrī wihitā tataḥ |
mokṣayāmāsa yogena te muktāḥ prādrawanbhayāt ||18||

tato mahāwane ghore hiḍimbaṃ nāma rākṣasam |
bhīmaseno'wadhītkruddho bhuwi bhīmaparākramaḥ ||19||

atha sandhāya te wīrā ekacakrāṃ wrajaṃstadā |
brahmarūpadharā bhūtwā mātrā saha parantapāḥ ||20||

tatra te brāhmaṇārthāya bakaṃ hatwā mahābalam |
brāhmaṇaiḥ sahitā jagmuḥ pāñcālānāṃ puraṃ tataḥ ||21||

te tatra draupadīṃ labdhwā parisaṃwatsaroṣitāḥ |
widitā hāstinapuraṃ pratyājagmurariṃdamāḥ ||22||

ta uktā dhṛtarāṣṭreṇa rājñā śāntanawena ca |
bhrātṛbhirwigrahastāta kathaṃ wo na bhawediti ||23||

asmābhiḥ khāṇḍawaprasthe yuṣmadwāso'nucintitaḥ ||23||

tasmājjanapadopetaṃ suwibhaktamahāpatham |
wāsāya khāṇḍawaprasthaṃ wrajadhwaṃ gatamanyawaḥ ||24||

tayoste wacanājjagmuḥ saha sarwaiḥ suhṛjjanaiḥ |
nagaraṃ khāṇḍawaprasthaṃ ratnānyādāya sarwaśaḥ ||25||

tatra te nyawasanrājansaṃwatsaragaṇānbahūn |
waśe śastrapratāpena kurwanto'nyānmahīkṣitaḥ ||26||

ewaṃ dharmapradhānāste satyawrataparāyaṇāḥ |
apramattotthitāḥ kṣāntāḥ pratapanto'hitāṃstadā ||27||

ajayadbhīmasenastu diśaṃ prācīṃ mahābalaḥ |
udīcīmarjuno wīraḥ pratīcīṃ nakulastathā ||28||

dakṣiṇāṃ sahadewastu wijigye parawīrahā |
ewaṃ cakrurimāṃ sarwe waśe kṛtsnāṃ wasundharām ||29||

pañcabhiḥ sūryasaṅkāśaiḥ sūryeṇa ca wirājatā |
ṣaṭsūryewābabhau pṛthwī pāṇḍawaiḥ satyawikramaiḥ ||30||

tato nimitte kasmiṃściddharmarājo yudhiṣṭhiraḥ |
wanaṃ prasthāpayāmāsa bhrātaraṃ wai dhanañjayam ||31||

sa wai saṃwatsaraṃ pūrṇaṃ māsaṃ caikaṃ wane'wasat |
tato'gacchaddhṛṣīkeśaṃ dwārawatyāṃ kadācana ||32||

labdhawāṃstatra bībhatsurbhāryāṃ rājīwalocanām |
anujāṃ wāsudewasya subhadrāṃ bhadrabhāṣiṇīm ||33||

sā śacīwa mahendreṇa śrīḥ kṛṣṇenewa saṅgatā |
subhadrā yuyuje prītā pāṇḍawenārjunena ha ||34||

atarpayacca kaunteyaḥ khāṇḍawe hawyawāhanam |
bībhatsurwāsudewena sahito nṛpasattama ||35||

nātibhāro hi pārthasya keśawenābhawatsaha |
wyawasāyasahāyasya wiṣṇoḥ śatruwadheṣwiwa ||36||

pārthāyāgnirdadau cāpi gāṇḍīwaṃ dhanuruttamam |
iṣudhī cākṣayairbāṇai rathaṃ ca kapilakṣaṇam ||37||

mokṣayāmāsa bībhatsurmayaṃ tatra mahāsuram |
sa cakāra sabhāṃ diwyāṃ sarwaratnasamācitām ||38||

tasyāṃ duryodhano mando lobhaṃ cakre sudurmatiḥ |
tato'kṣairwañcayitwā ca saubalena yudhiṣṭhiram ||39||

wanaṃ prasthāpayāmāsa sapta warṣāṇi pañca ca |
ajñātamekaṃ rāṣṭre ca tathā warṣaṃ trayodaśam ||40||

tataścaturdaśe warṣe yācamānāḥ swakaṃ wasu |
nālabhanta mahārāja tato yuddhamawartata ||41||

tataste sarwamutsādya hatwā duryodhanaṃ nṛpam |
rājyaṃ widrutabhūyiṣṭhaṃ pratyapadyanta pāṇḍawāḥ ||42||

ewametatpurāwṛttaṃ teṣāmakliṣṭakarmaṇām |
bhedo rājyawināśaśca jayaśca jayatāṃ wara ||43||






                  56


janamejaya uwāca||

kathitaṃ wai samāsena twayā sarwaṃ dwijottama |
mahābhāratamākhyānaṃ kurūṇāṃ caritaṃ mahat ||1||

kathāṃ twanagha citrārthāmimāṃ kathayati twayi |
wistaraśrawaṇe jātaṃ kautūhalamatīwa me ||2||

sa bhawānwistareṇemāṃ punarākhyātumarhati |
na hi tṛpyāmi pūrweṣāṃ śṛṇwānaścaritaṃ mahat ||3||

na tatkāraṇamalpaṃ hi dharmajñā yatra pāṇḍawāḥ |
awadhyānsarwaśo jaghnuḥ praśasyante ca mānawaiḥ ||4||

kimarthaṃ te narawyāghrāḥ śaktāḥ santo hyanāgasaḥ |
prayujyamānānsaṅkleśānkṣāntawanto durātmanām ||5||

kathaṃ nāgāyutaprāṇo bāhuśālī wṛkodaraḥ |
parikliśyannapi krodhaṃ dhṛtawānwai dwijottama ||6||

kathaṃ sā draupadī kṛṣṇā kliśyamānā durātmabhiḥ |
śaktā satī dhārtarāṣṭrānnādahadghoracakṣuṣā ||7||

kathaṃ wyatikramandyūte pārthau mādrīsutau tathā |
anuwrajannarawyāghraṃ wañcyamānaṃ durātmabhiḥ ||8||

kathaṃ dharmabhṛtāṃ śreṣṭhaḥ suto dharmasya dharmawit |
anarhaḥ paramaṃ kleśaṃ soḍhawānsa yudhiṣṭhiraḥ ||9||

kathaṃ ca bahulāḥ senāḥ pāṇḍawaḥ kṛṣṇasārathiḥ |
asyanneko'nayatsarwāḥ pitṛlokaṃ dhanañjayaḥ ||10||

etadācakṣwa me sarwaṃ yathāwṛttaṃ tapodhana |
yadyacca kṛtawantaste tatra tatra mahārathāḥ ||11||

waiśampāyana uwāca||

maharṣeḥ sarwalokeṣu pūjitasya mahātmanaḥ |
prawakṣyāmi mataṃ kṛtsnaṃ wyāsasyāmitatejasaḥ ||12||

idaṃ śatasahasraṃ hi ślokānāṃ puṇyakarmaṇām |
satyawatyātmajeneha wyākhyātamamitaujasā ||13||

ya idaṃ śrāwayedwidwānyaścedaṃ śṛṇuyānnaraḥ |
te brahmaṇaḥ sthānametya prāpnuyurdewatulyatām ||14||

idaṃ hi wedaiḥ samitaṃ pawitramapi cottamam |
śrāwyāṇāmuttamaṃ cedaṃ purāṇamṛṣisaṃstutam ||15||

asminnarthaśca dharmaśca nikhilenopadiśyate |
itihāse mahāpuṇye buddhiśca parinaiṣṭhikī ||16||

akṣudrāndānaśīlāṃśca satyaśīlānanāstikān |
kārṣṇaṃ wedamimaṃ widwāñśrāwayitwārthamaśnute ||17||

bhrūṇahatyākṛtaṃ cāpi pāpaṃ jahyādasaṃśayam |
itihāsamimaṃ śrutwā puruṣo'pi sudāruṇaḥ ||18||

jayo nāmetihāso'yaṃ śrotawyo wijigīṣuṇā |
mahīṃ wijayate sarwāṃ śatrūṃścāpi parājayet ||19||

idaṃ puṃsawanaṃ śreṣṭhamidaṃ swastyayanaṃ mahat |
mahiṣīyuwarājābhyāṃ śrotawyaṃ bahuśastathā ||20||

arthaśāstramidaṃ puṇyaṃ dharmaśāstramidaṃ param |
mokṣaśāstramidaṃ proktaṃ wyāsenāmitabuddhinā ||21||

sampratyācakṣate caiwa ākhyāsyanti tathāpare |
putrāḥ śuśrūṣawaḥ santi preṣyāśca priyakāriṇaḥ ||22||

śarīreṇa kṛtaṃ pāpaṃ wācā ca manasaiwa ca |
sarwaṃ tattyajati kṣipramidaṃ śṛṇwannaraḥ sadā ||23||

bhāratānāṃ mahajjanma śṛṇwatāmanasūyatām |
nāsti wyādhibhayaṃ teṣāṃ paralokabhayaṃ kutaḥ ||24||

dhanyaṃ yaśasyamāyuṣyaṃ swargyaṃ puṇyaṃ tathaiwa ca |
kṛṣṇadwaipāyanenedaṃ kṛtaṃ puṇyacikīrṣuṇā ||25||

kīrtiṃ prathayatā loke pāṇḍawānāṃ mahātmanām |
anyeṣāṃ kṣatriyāṇāṃ ca bhūridrawiṇatejasām ||26||

yathā samudro bhagawānyathā ca himawāngiriḥ |
khyātāwubhau ratnanidhī tathā bhāratamucyate ||27||

ya idaṃ śrāwayedwidwānbrāhmaṇāniha parwasu |
dhūtapāpmā jitaswargo brahmabhūyaṃ sa gacchati ||28||

yaścedaṃ śrāwayecchrāddhe brāhmaṇānpādamantataḥ |
akṣayyaṃ tasya tacchrāddhamupatiṣṭhetpitṛnapi ||29||

ahnā yadenaścājñānātprakaroti naraścaran |
tanmahābhāratākhyānaṃ śrutwaiwa prawilīyate ||30||

bhāratānāṃ mahajjanma mahābhāratamucyate |
niruktamasya yo weda sarwapāpaiḥ pramucyate ||31||

tribhirwarṣaiḥ sadotthāyī kṛṣṇadwaipāyano muniḥ |
mahābhāratamākhyānaṃ kṛtawānidamuttamam ||32||

dharme cārthe ca kāme ca mokṣe ca bharatarṣabha |
yadihāsti tadanyatra yannehāsti na tatkwacit ||33||






                  57


waiśampāyana uwāca||

rājoparicaro nāma dharmanityo mahīpatiḥ |
babhūwa mṛgayāṃ gantuṃ sa kadāciddhṛtawrataḥ ||1||

sa cediwiṣayaṃ ramyaṃ wasuḥ paurawanandanaḥ |
indropadeśājjagrāha grahaṇīyaṃ mahīpatiḥ ||2||

tamāśrame nyastaśastraṃ niwasantaṃ taporatim |
dewaḥ sākṣātswayaṃ wajrī samupāyānmahīpatim ||3||

indratwamarho rājāyaṃ tapasetyanucintya wai |
taṃ sāntwena nṛpaṃ sākṣāttapasaḥ saṃnyawartayat ||4||

indra uwāca||

na saṅkīryeta dharmo'yaṃ pṛthiwyāṃ pṛthiwīpate |
taṃ pāhi dharmo hi dhṛtaḥ kṛtsnaṃ dhārayate jagat ||5||

lokyaṃ dharmaṃ pālaya twaṃ nityayuktaḥ samāhitaḥ |
dharmayuktastato lokānpuṇyānāpsyasi śāśwatān ||6||

diwiṣṭhasya bhuwiṣṭhastwaṃ sakhā bhūtwā mama priyaḥ |
ūdhaḥ pṛthiwyā yo deśastamāwasa narādhipa ||7||

paśawyaścaiwa puṇyaśca susthiro dhanadhānyawān |
swārakṣyaścaiwa saumyaśca bhogyairbhūmiguṇairyutaḥ ||8||

atyanyāneṣa deśo hi dhanaratnādibhiryutaḥ |
wasupūrṇā ca wasudhā wasa cediṣu cedipa ||9||

dharmaśīlā janapadāḥ susantoṣāśca sādhawaḥ |
na ca mithyāpralāpo'tra swaireṣwapi kuto'nyathā ||10||

na ca pitrā wibhajyante narā guruhite ratāḥ |
yuñjate dhuri no gāśca kṛśāḥ sandhukṣayanti ca ||11||

sarwe warṇāḥ swadharmasthāḥ sadā cediṣu mānada |
na te'styawiditaṃ kiñcittriṣu lokeṣu yadbhawet ||12||

dewopabhogyaṃ diwyaṃ ca ākāśe sphāṭikaṃ mahat |
ākāśagaṃ twāṃ maddattaṃ wimānamupapatsyate ||13||

twamekaḥ sarwamartyeṣu wimānawaramāsthitaḥ |
cariṣyasyuparistho wai dewo wigrahawāniwa ||14||

dadāmi te waijayantīṃ mālāmamlānapaṅkajām |
dhārayiṣyati saṅgrāme yā twāṃ śastrairawikṣatam ||15||

lakṣaṇaṃ caitadeweha bhawitā te narādhipa |
indramāleti wikhyātaṃ dhanyamapratimaṃ mahat ||16||

waiśampāyana uwāca||

yaṣṭiṃ ca waiṇawīṃ tasmai dadau wṛtraniṣūdanaḥ |
iṣṭapradānamuddiśya śiṣṭānāṃ paripālinīm ||17||

tasyāḥ śakrasya pūjārthaṃ bhūmau bhūmipatistadā |
praweśaṃ kārayāmāsa gate saṃwatsare tadā ||18||

tataḥ prabhṛti cādyāpi yaṣṭyāḥ kṣitipasattamaiḥ |
praweśaḥ kriyate rājanyathā tena prawartitaḥ ||19||

aparedyustathā cāsyāḥ kriyate ucchrayo nṛpaiḥ |
alaṅkṛtāyāḥ piṭakairgandhairmālyaiśca bhūṣaṇaiḥ ||20||

mālyadāmaparikṣiptā widhiwatkriyate'pi ca ||20||

bhagawānpūjyate cātra hāsyarūpeṇa śaṅkaraḥ |
swayamewa gṛhītena wasoḥ prītyā mahātmanaḥ ||21||

etāṃ pūjāṃ mahendrastu dṛṣṭwā dewa kṛtāṃ śubhām |
wasunā rājamukhyena prītimānabrawīdwibhuḥ ||22||

ye pūjayiṣyanti narā rājānaśca mahaṃ mama |
kārayiṣyanti ca mudā yathā cedipatirnṛpaḥ ||23||

teṣāṃ śrīrwijayaścaiwa sarāṣṭrāṇāṃ bhawiṣyati |
tathā sphīto janapado muditaśca bhawiṣyati ||24||

ewaṃ mahātmanā tena mahendreṇa narādhipa |
wasuḥ prītyā maghawatā mahārājo'bhisatkṛtaḥ ||25||

utsawaṃ kārayiṣyanti sadā śakrasya ye narāḥ |
bhūmidānādibhirdānairyathā pūtā bhawanti wai ||26||

waradānamahāyajñaistathā śakrotsawena te ||26||

sampūjito maghawatā wasuścedipatistadā |
pālayāmāsa dharmeṇa cedisthaḥ pṛthiwīmimām ||27||

indraprītyā bhūmipatiścakārendramahaṃ wasuḥ ||27||

putrāścāsya mahāwīryāḥ pañcāsannamitaujasaḥ |
nānārājyeṣu ca sutānsa samrāḍabhyaṣecayat ||28||

mahāratho magadharāḍwiśruto yo bṛhadrathaḥ |
pratyagrahaḥ kuśāmbaśca yamāhurmaṇiwāhanam ||29||

macchillaśca yaduścaiwa rājanyaścāparājitaḥ ||29||

ete tasya sutā rājanrājarṣerbhūritejasaḥ |
nyaweśayannāmabhiḥ swaiste deśāṃśca purāṇi ca ||30||

wāsawāḥ pañca rājānaḥ pṛthagwaṃśāśca śāśwatāḥ ||30||

wasantamindraprāsāde ākāśe sphāṭike ca tam |
upatasthurmahātmānaṃ gandharwāpsaraso nṛpam ||31||

rājoparicaretyewaṃ nāma tasyātha wiśrutam ||31||

puropawāhinīṃ tasya nadīṃ śuktimatīṃ giriḥ |
arautsīccetanāyuktaḥ kāmātkolāhalaḥ kila ||32||

giriṃ kolāhalaṃ taṃ tu padā wasuratāḍayat |
niścakrāma nadī tena prahārawiwareṇa sā ||33||

tasyāṃ nadyāmajanayanmithunaṃ parwataḥ swayam |
tasmādwimokṣaṇātprītā nadī rājñe nyawedayat ||34||

yaḥ pumānabhawattatra taṃ sa rājarṣisattamaḥ |
wasurwasupradaścakre senāpatimariṃdamam ||35||

cakāra patnīṃ kanyāṃ tu dayitāṃ girikāṃ nṛpaḥ ||35||

wasoḥ patnī tu girikā kāmātkāle nyawedayat |
ṛtukālamanuprāptaṃ snātā puṃsawane śuciḥ ||36||

tadahaḥ pitaraścainamūcurjahi mṛgāniti |
taṃ rājasattamaṃ prītāstadā matimatāṃ waram ||37||

sa pitṛṇāṃ niyogaṃ tamawyatikramya pārthiwaḥ |
cacāra mṛgayāṃ kāmī girikāmewa saṃsmaran ||38||

atīwa rūpasampannāṃ sākṣācchriyamiwāparām ||38||

tasya retaḥ pracaskanda carato rucire wane |
skannamātraṃ ca tadreto wṛkṣapatreṇa bhūmipaḥ ||39||

pratijagrāha mithyā me na skandedreta ityuta |
ṛtuśca tasyāḥ patnyā me na moghaḥ syāditi prabhuḥ ||40||

sañcintyaiwaṃ tadā rājā wicārya ca punaḥ punaḥ |
amoghatwaṃ ca wijñāya retaso rājasattamaḥ ||41||

śukraprasthāpane kālaṃ mahiṣyāḥ prasamīkṣya saḥ |
abhimantryātha tacchukramārāttiṣṭhantamāśugam ||42||

sūkṣmadharmārthatattwajño jñātwā śyenaṃ tato'brawīt ||42||

matpriyārthamidaṃ saumya śukraṃ mama gṛhaṃ naya |
girikāyāḥ prayacchāśu tasyā hyārtawamadya wai ||43||

gṛhītwā tattadā śyenastūrṇamutpatya wegawān |
jawaṃ paramamāsthāya pradudrāwa wihaṅgamaḥ ||44||

tamapaśyadathāyāntaṃ śyenaṃ śyenastathāparaḥ |
abhyadrawacca taṃ sadyo dṛṣṭwaiwāmiṣaśaṅkayā ||45||

tuṇḍayuddhamathākāśe tāwubhau sampracakratuḥ |
yudhyatorapatadretastaccāpi yamunāmbhasi ||46||

tatrādriketi wikhyātā brahmaśāpādwarāpsarāḥ |
mīnabhāwamanuprāptā babhūwa yamunācarī ||47||

śyenapādaparibhraṣṭaṃ tadwīryamatha wāsawam |
jagrāha tarasopetya sādrikā matsyarūpiṇī ||48||

kadācidatha matsīṃ tāṃ babandhurmatsyajīwinaḥ |
māse ca daśame prāpte tadā bharatasattama ||49||

ujjahrurudarāttasyāḥ strīpumāṃsaṃ ca mānuṣam ||49||

āścaryabhūtaṃ matwā tadrājñaste pratyawedayan |
kāye matsyā imau rājansambhūtau mānuṣāwiti ||50||

tayoḥ pumāṃsaṃ jagrāha rājoparicarastadā |
sa matsyo nāma rājāsīddhārmikaḥ satyasaṅgaraḥ ||51||

sāpsarā muktaśāpā ca kṣaṇena samapadyata |
puroktā yā bhagawatā tiryagyonigatā śubhe ||52||

mānuṣau janayitwā twaṃ śāpamokṣamawāpsyasi ||52||

tataḥ sā janayitwā tau wiśastā matsyaghātinā |
santyajya matsyarūpaṃ sā diwyaṃ rūpamawāpya ca ||53||

siddharṣicāraṇapathaṃ jagāmātha warāpsarāḥ ||53||

yā kanyā duhitā tasyā matsyā matsyasagandhinī |
rājñā dattātha dāśāya iyaṃ tawa bhawatwiti ||54||

rūpasattwasamāyuktā sarwaiḥ samuditā guṇaiḥ ||54||

sā tu satyawatī nāma matsyaghātyabhisaṃśrayāt |
āsīnmatsyasagandhaiwa kañcitkālaṃ śucismitā ||55||

śuśrūṣārthaṃ piturnāwaṃ tāṃ tu wāhayatīṃ jale |
tīrthayātrāṃ parikrāmannapaśyadwai parāśaraḥ ||56||

atīwa rūpasampannāṃ siddhānāmapi kāṅkṣitām |
dṛṣṭwaiwa ca sa tāṃ dhīmāṃścakame cārudarśanām ||57||

widwāṃstāṃ wāsawīṃ kanyāṃ kāryawānmunipuṅgawaḥ ||57||

sābrawītpaśya bhagawanpārāwāre ṛṣīnsthitān |
āwayordṛśyatorebhiḥ kathaṃ nu syātsamāgamaḥ ||58||

ewaṃ tayokto bhagawānnīhāramasṛjatprabhuḥ |
yena deśaḥ sa sarwastu tamobhūta iwābhawat ||59||

dṛṣṭwā sṛṣṭaṃ tu nīhāraṃ tatastaṃ paramarṣiṇā |
wismitā cābrawītkanyā wrīḍitā ca manaswinī ||60||

widdhi māṃ bhagawankanyāṃ sadā pitṛwaśānugām |
twatsaṃyogācca duṣyeta kanyābhāwo mamānagha ||61||

kanyātwe dūṣite cāpi kathaṃ śakṣye dwijottama |
gantuṃ gṛhaṃ gṛhe cāhaṃ dhīmanna sthātumutsahe ||62||

etatsañcintya bhagawanwidhatswa yadanantaram ||62||

ewamuktawatīṃ tāṃ tu prītimānṛṣisattamaḥ |
uwāca matpriyaṃ kṛtwā kanyaiwa twaṃ bhawiṣyasi ||63||

wṛṇīṣwa ca waraṃ bhīru yaṃ twamicchasi bhāmini |
wṛthā hi na prasādo me bhūtapūrwaḥ śucismite ||64||

ewamuktā waraṃ wawre gātrasaugandhyamuttamam |
sa cāsyai bhagawānprādānmanasaḥ kāṅkṣitaṃ prabhuḥ ||65||

tato labdhawarā prītā strībhāwaguṇabhūṣitā |
jagāma saha saṃsargamṛṣiṇādbhutakarmaṇā ||66||

tena gandhawatītyewa nāmāsyāḥ prathitaṃ bhuwi |
tasyāstu yojanādgandhamājighranti narā bhuwi ||67||

tato yojanagandheti tasyā nāma pariśrutam |
parāśaro'pi bhagawāñjagāma swaṃ niweśanam ||68||

iti satyawatī hṛṣṭā labdhwā waramanuttamam |
parāśareṇa saṃyuktā sadyo garbhaṃ suṣāwa sā ||69||

jajñe ca yamunādwīpe pārāśaryaḥ sa wīryawān ||69||

sa mātaramupasthāya tapasyewa mano dadhe |
smṛto'haṃ darśayiṣyāmi kṛtyeṣwiti ca so'brawīt ||70||

ewaṃ dwaipāyano jajñe satyawatyāṃ parāśarāt |
dwīpe nyastaḥ sa yadbālastasmāddwaipāyano'bhawat ||71||

pādāpasāriṇaṃ dharmaṃ widwānsa tu yuge yuge |
āyuḥ śaktiṃ ca martyānāṃ yugānugamawekṣya ca ||72||

brahmaṇo brāhmaṇānāṃ ca tathānugrahakāmyayā |
wiwyāsa wedānyasmācca tasmādwyāsa iti smṛtaḥ ||73||

wedānadhyāpayāmāsa mahābhāratapañcamān |
sumantuṃ jaiminiṃ pailaṃ śukaṃ caiwa swamātmajam ||74||

prabhurwariṣṭho warado waiśampāyanamewa ca |
saṃhitāstaiḥ pṛthaktwena bhāratasya prakāśitāḥ ||75||

tathā bhīṣmaḥ śāntanawo gaṅgāyāmamitadyutiḥ |
wasuwīryātsamabhawanmahāwīryo mahāyaśāḥ ||76||

śūle protaḥ purāṇarṣiracoraścoraśaṅkayā |
aṇīmāṇḍawya iti wai wikhyātaḥ sumahāyaśāḥ ||77||

sa dharmamāhūya purā maharṣiridamuktawān |
iṣīkayā mayā bālyādekā widdhā śakuntikā ||78||

tatkilbiṣaṃ smare dharma nānyatpāpamahaṃ smare |
tanme sahasrasamitaṃ kasmānnehājayattapaḥ ||79||

garīyānbrāhmaṇawadhaḥ sarwabhūtawadhādyataḥ |
tasmāttwaṃ kilbiṣādasmācchūdrayonau janiṣyasi ||80||

tena śāpena dharmo'pi śūdrayonāwajāyata |
widwānwidurarūpeṇa dhārmī tanurakilbiṣī ||81||

sañjayo munikalpastu jajñe sūto gawalgaṇāt |
sūryācca kuntikanyāyāṃ jajñe karṇo mahārathaḥ ||82||

sahajaṃ kawacaṃ bibhratkuṇḍaloddyotitānanaḥ ||82||

anugrahārthaṃ lokānāṃ wiṣṇurlokanamaskṛtaḥ |
wasudewāttu dewakyāṃ prādurbhūto mahāyaśāḥ ||83||

anādinidhano dewaḥ sa kartā jagataḥ prabhuḥ |
awyaktamakṣaraṃ brahma pradhānaṃ nirguṇātmakam ||84||

ātmānamawyayaṃ caiwa prakṛtiṃ prabhawaṃ param |
puruṣaṃ wiśwakarmāṇaṃ sattwayogaṃ dhruwākṣaram ||85||

anantamacalaṃ dewaṃ haṃsaṃ nārāyaṇaṃ prabhum |
dhātāramajaraṃ nityaṃ tamāhuḥ paramawyayam ||86||

puruṣaḥ sa wibhuḥ kartā sarwabhūtapitāmahaḥ |
dharmasaṃwardhanārthāya prajajñe'ndhakawṛṣṇiṣu ||87||

astrajñau tu mahāwīryau sarwaśastrawiśāradau |
sātyakiḥ kṛtawarmā ca nārāyaṇamanuwratau ||88||

satyakāddhṛdikāccaiwa jajñāte'strawiśāradau ||88||

bharadwājasya ca skannaṃ droṇyāṃ śukramawardhata |
maharṣerugratapasastasmāddroṇo wyajāyata ||89||

gautamānmithunaṃ jajñe śarastambāccharadwataḥ |
aśwatthāmnaśca jananī kṛpaścaiwa mahābalaḥ ||90||

aśwatthāmā tato jajñe droṇādastrabhṛtāṃ waraḥ ||90||

tathaiwa dhṛṣṭadyumno'pi sākṣādagnisamadyutiḥ |
waitāne karmaṇi tate pāwakātsamajāyata ||91||

wīro droṇawināśāya dhanuṣā saha wīryawān ||91||

tathaiwa wedyāṃ kṛṣṇāpi jajñe tejaswinī śubhā |
wibhrājamānā wapuṣā bibhratī rūpamuttamam ||92||

prahrādaśiṣyo nagnajitsubalaścābhawattataḥ |
tasya prajā dharmahantrī jajñe dewaprakopanāt ||93||

gāndhārarājaputro'bhūcchakuniḥ saubalastathā |
duryodhanasya mātā ca jajñāte'rthawidāwubhau ||94||

kṛṣṇadwaipāyanājjajñe dhṛtarāṣṭro janeśwaraḥ |
kṣetre wicitrawīryasya pāṇḍuścaiwa mahābalaḥ ||95||

pāṇḍostu jajñire pañca putrā dewasamāḥ pṛthak |
dwayoḥ striyorguṇajyeṣṭhasteṣāmāsīdyudhiṣṭhiraḥ ||96||

dharmādyudhiṣṭhiro jajñe mārutāttu wṛkodaraḥ |
indrāddhanañjayaḥ śrīmānsarwaśastrabhṛtāṃ waraḥ ||97||

jajñāte rūpasampannāwaświbhyāṃ tu yamāwubhau |
nakulaḥ sahadewaśca guruśuśrūṣaṇe ratau ||98||

tathā putraśataṃ jajñe dhṛtarāṣṭrasya dhīmataḥ |
duryodhanaprabhṛtayo yuyutsuḥ karaṇastathā ||99||

abhimanyuḥ subhadrāyāmarjunādabhyajāyata |
swasrīyo wāsudewasya pautraḥ pāṇḍormahātmanaḥ ||100||

pāṇḍawebhyo'pi pañcabhyaḥ kṛṣṇāyāṃ pañca jajñire |
kumārā rūpasampannāḥ sarwaśastrawiśāradāḥ ||101||

pratiwindhyo yudhiṣṭhirātsutasomo wṛkodarāt |
arjunācchrutakīrtistu śatānīkastu nākuliḥ ||102||

tathaiwa sahadewācca śrutasenaḥ pratāpawān |
hiḍimbāyāṃ ca bhīmena wane jajñe ghaṭotkacaḥ ||103||

śikhaṇḍī drupadājjajñe kanyā putratwamāgatā |
yāṃ yakṣaḥ puruṣaṃ cakre sthūṇaḥ priyacikīrṣayā ||104||

kurūṇāṃ wigrahe tasminsamāgacchanbahūnyatha |
rājñāṃ śatasahasrāṇi yotsyamānāni saṃyuge ||105||

teṣāmaparimeyāni nāmadheyāni sarwaśaḥ |
na śakyaṃ parisaṅkhyātuṃ warṣāṇāmayutairapi ||106||

ete tu kīrtitā mukhyā yairākhyānamidaṃ tatam ||106||






                  58


janamejaya uwāca||

ya ete kīrtitā brahmanye cānye nānukīrtitāḥ |
samyaktāñśrotumicchāmi rājñaścānyānsuwarcasaḥ ||1||

yadarthamiha sambhūtā dewakalpā mahārathāḥ |
bhuwi tanme mahābhāga samyagākhyātumarhasi ||2||

waiśampāyana uwāca||

rahasyaṃ khalwidaṃ rājandewānāmiti naḥ śrutam |
tattu te kathayiṣyāmi namaskṛtwā swayambhuwe ||3||

triḥsaptakṛtwaḥ pṛthiwīṃ kṛtwā niḥkṣatriyāṃ purā |
jāmadagnyastapastepe mahendre parwatottame ||4||

tadā niḥkṣatriye loke bhārgaweṇa kṛte sati |
brāhmaṇānkṣatriyā rājangarbhārthinyo'bhicakramuḥ ||5||

tābhiḥ saha samāpeturbrāhmaṇāḥ saṃśitawratāḥ |
ṛtāwṛtau narawyāghra na kāmānnānṛtau tathā ||6||

tebhyastu lebhire garbhānkṣatriyāstāḥ sahasraśaḥ |
tataḥ suṣuwire rājankṣatriyānwīryasaṃmatān ||7||

kumārāṃśca kumārīśca punaḥ kṣatrābhiwṛddhaye ||7||

ewaṃ tadbrāhmaṇaiḥ kṣatraṃ kṣatriyāsu tapaswibhiḥ |
jātamṛdhyata dharmeṇa sudīrgheṇāyuṣānwitam ||8||

catwāro'pi tadā warṇā babhūwurbrāhmaṇottarāḥ ||8||

abhyagacchannṛtau nārīṃ na kāmānnānṛtau tathā |
tathaiwānyāni bhūtāni tiryagyonigatānyapi ||9||

ṛtau dārāṃśca gacchanti tadā sma bharatarṣabha ||9||

tato'wardhanta dharmeṇa sahasraśatajīwinaḥ |
tāḥ prajāḥ pṛthiwīpāla dharmawrataparāyaṇāḥ ||10||

ādhibhirwyādhibhiścaiwa wimuktāḥ sarwaśo narāḥ ||10||

athemāṃ sāgarāpāṅgāṃ gāṃ gajendragatākhilām |
adhyatiṣṭhatpunaḥ kṣatraṃ saśailawanakānanām ||11||

praśāsati punaḥ kṣatre dharmeṇemāṃ wasundharām |
brāhmaṇādyāstadā warṇā lebhire mudamuttamām ||12||

kāmakrodhodbhawāndoṣānnirasya ca narādhipāḥ |
daṇḍaṃ daṇḍyeṣu dharmeṇa praṇayanto'nwapālayan ||13||

tathā dharmapare kṣatre sahasrākṣaḥ śatakratuḥ |
swādu deśe ca kāle ca wawarṣāpyāyayanprajāḥ ||14||

na bāla ewa mriyate tadā kaścinnarādhipa |
na ca striyaṃ prajānāti kaścidaprāptayauwanaḥ ||15||

ewamāyuṣmatībhistu prajābhirbharatarṣabha |
iyaṃ sāgaraparyantā samāpūryata medinī ||16||

ījire ca mahāyajñaiḥ kṣatriyā bahudakṣiṇaiḥ |
sāṅgopaniṣadānwedānwiprāścādhīyate tadā ||17||

na ca wikrīṇate brahma brāhmaṇāḥ sma tadā nṛpa |
na ca śūdrasamābhyāśe wedānuccārayantyuta ||18||

kārayantaḥ kṛṣiṃ gobhistathā waiśyāḥ kṣitāwiha |
na gāmayuñjanta dhuri kṛśāṅgāścāpyajīwayan ||19||

phenapāṃśca tathā watsānna duhanti sma mānawāḥ |
na kūṭamānairwaṇijaḥ paṇyaṃ wikrīṇate tadā ||20||

karmāṇi ca narawyāghra dharmopetāni mānawāḥ |
dharmamewānupaśyantaścakrurdharmaparāyaṇāḥ ||21||

swakarmaniratāścāsansarwe warṇā narādhipa |
ewaṃ tadā narawyāghra dharmo na hrasate kwacit ||22||

kāle gāwaḥ prasūyante nāryaśca bharatarṣabha |
phalantyṛtuṣu wṛkṣāśca puṣpāṇi ca phalāni ca ||23||

ewaṃ kṛtayuge samyagwartamāne tadā nṛpa |
āpūryata mahī kṛtsnā prāṇibhirbahubhirbhṛśam ||24||

tataḥ samudite loke mānuṣe bharatarṣabha |
asurā jajñire kṣetre rājñāṃ manujapuṅgawa ||25||

ādityairhi tadā daityā bahuśo nirjitā yudhi |
aiśwaryādbhraṃśitāścāpi sambabhūwuḥ kṣitāwiha ||26||

iha dewatwamicchanto mānuṣeṣu manaswinaḥ |
jajñire bhuwi bhūteṣu teṣu teṣwasurā wibho ||27||

goṣwaśweṣu ca rājendra kharoṣṭramahiṣeṣu ca |
krawyādeṣu ca bhūteṣu gajeṣu ca mṛgeṣu ca ||28||

jātairiha mahīpāla jāyamānaiśca tairmahī |
na śaśākātmanātmānamiyaṃ dhārayituṃ dharā ||29||

atha jātā mahīpālāḥ kecidbalasamanwitāḥ |
diteḥ putrā danoścaiwa tasmāllokādiha cyutāḥ ||30||

wīryawanto'waliptāste nānārūpadharā mahīm |
imāṃ sāgaraparyantāṃ parīyurarimardanāḥ ||31||

brāhmaṇānkṣatriyānwaiśyāñśūdrāṃścaiwāpyapīḍayan |
anyāni caiwa bhūtāni pīḍayāmāsurojasā ||32||

trāsayanto winighnantastāṃstānbhūtagaṇāṃśca te |
wiceruḥ sarwato rājanmahīṃ śatasahasraśaḥ ||33||

āśramasthānmaharṣīṃśca dharṣayantastatastataḥ |
abrahmaṇyā wīryamadā mattā madabalena ca ||34||

ewaṃ wīryabalotsiktairbhūriyaṃ tairmahāsuraiḥ |
pīḍyamānā mahīpāla brahmāṇamupacakrame ||35||

na hīmāṃ pawano rājanna nāgā na nagā mahīm |
tadā dhārayituṃ śekurākrāntāṃ dānawairbalāt ||36||

tato mahī mahīpāla bhārārtā bhayapīḍitā |
jagāma śaraṇaṃ dewaṃ sarwabhūtapitāmaham ||37||

sā saṃwṛtaṃ mahābhāgairdewadwijamaharṣibhiḥ |
dadarśa dewaṃ brahmāṇaṃ lokakartāramawyayam ||38||

gandharwairapsarobhiśca bandikarmasu niṣṭhitaiḥ |
wandyamānaṃ mudopetairwawande cainametya sā ||39||

atha wijñāpayāmāsa bhūmistaṃ śaraṇārthinī |
saṃnidhau lokapālānāṃ sarweṣāmewa bhārata ||40||

tatpradhānātmanastasya bhūmeḥ kṛtyaṃ swayambhuwaḥ |
pūrwamewābhawadrājanwiditaṃ parameṣṭhinaḥ ||41||

sraṣṭā hi jagataḥ kasmānna sambudhyeta bhārata |
surāsurāṇāṃ lokānāmaśeṣeṇa manogatam ||42||

tamuwāca mahārāja bhūmiṃ bhūmipatirwibhuḥ |
prabhawaḥ sarwabhūtānāmīśaḥ śambhuḥ prajāpatiḥ ||43||

yadarthamasi samprāptā matsakāśaṃ wasundhare |
tadarthaṃ saṃniyokṣyāmi sarwānewa diwaukasaḥ ||44||

ityuktwā sa mahīṃ dewo brahmā rājanwisṛjya ca |
ādideśa tadā sarwānwibudhānbhūtakṛtswayam ||45||

asyā bhūmernirasituṃ bhāraṃ bhāgaiḥ pṛthakpṛthak |
asyāmewa prasūyadhwaṃ wirodhāyeti cābrawīt ||46||

tathaiwa ca samānīya gandharwāpsarasāṃ gaṇān |
uwāca bhagawānsarwānidaṃ wacanamuttamam ||47||

swairaṃśaiḥ samprasūyadhwaṃ yatheṣṭaṃ mānuṣeṣwiti ||47||

atha śakrādayaḥ sarwe śrutwā suragurorwacaḥ |
tathyamarthyaṃ ca pathyaṃ ca tasya te jagṛhustadā ||48||

atha te sarwaśoṃ'śaiḥ swairgantuṃ bhūmiṃ kṛtakṣaṇāḥ |
nārāyaṇamamitraghnaṃ waikuṇṭhamupacakramuḥ ||49||

yaḥ sa cakragadāpāṇiḥ pītawāsāsitaprabhaḥ |
padmanābhaḥ surārighnaḥ pṛthucārwañcitekṣaṇaḥ ||50||

taṃ bhuwaḥ śodhanāyendra uwāca puruṣottamam |
aṃśenāwatarasweti tathetyāha ca taṃ hariḥ ||51||






                  59


waiśampāyana uwāca||

atha nārāyaṇenendraścakāra saha saṃwidam |
awatartuṃ mahīṃ swargādaṃśataḥ sahitaḥ suraiḥ ||1||

ādiśya ca swayaṃ śakraḥ sarwānewa diwaukasaḥ |
nirjagāma punastasmātkṣayānnārāyaṇasya ha ||2||

te'marāriwināśāya sarwalokahitāya ca |
awateruḥ krameṇemāṃ mahīṃ swargāddiwaukasaḥ ||3||

tato brahmarṣiwaṃśeṣu pārthiwarṣikuleṣu ca |
jajñire rājaśārdūla yathākāmaṃ diwaukasaḥ ||4||

dānawānrākṣasāṃścaiwa gandharwānpannagāṃstathā |
puruṣādāni cānyāni jaghnuḥ sattwānyanekaśaḥ ||5||

dānawā rākṣasāścaiwa gandharwāḥ pannagāstathā |
na tānbalasthānbālye'pi jaghnurbharatasattama ||6||

janamejaya uwāca||

dewadānawasaṅghānāṃ gandharwāpsarasāṃ tathā |
mānawānāṃ ca sarweṣāṃ tathā wai yakṣarakṣasām ||7||

śrotumicchāmi tattwena sambhawaṃ kṛtsnamāditaḥ |
prāṇināṃ caiwa sarweṣāṃ sarwaśaḥ sarwawiddhyasi ||8||

waiśampāyana uwāca||

hanta te kathayiṣyāmi namaskṛtwā swayambhuwe |
surādīnāmahaṃ samyaglokānāṃ prabhawāpyayam ||9||

brahmaṇo mānasāḥ putrā widitāḥ ṣaṇmaharṣayaḥ |
marīciratryaṅgirasau pulastyaḥ pulahaḥ kratuḥ ||10||

marīceḥ kaśyapaḥ putraḥ kaśyapāttu imāḥ prajāḥ |
prajajñire mahābhāgā dakṣakanyāstrayodaśa ||11||

aditirditirdanuḥ kālā anāyuḥ siṃhikā muniḥ |
krodhā prāwā ariṣṭā ca winatā kapilā tathā ||12||

kadrūśca manujawyāghra dakṣakanyaiwa bhārata |
etāsāṃ wīryasampannaṃ putrapautramanantakam ||13||

adityāṃ dwādaśādityāḥ sambhūtā bhuwaneśwarāḥ |
ye rājannāmatastāṃste kīrtayiṣyāmi bhārata ||14||

dhātā mitro'ryamā śakro waruṇaścāṃśa ewa ca |
bhago wiwaswānpūṣā ca sawitā daśamastathā ||15||

ekādaśastathā twaṣṭā wiṣṇurdwādaśa ucyate |
jaghanyajaḥ sa sarweṣāmādityānāṃ guṇādhikaḥ ||16||

eka ewa diteḥ putro hiraṇyakaśipuḥ smṛtaḥ |
nāmnā khyātāstu tasyeme putrāḥ pañca mahātmanaḥ ||17||

prahrādaḥ pūrwajasteṣāṃ saṃhrādastadanantaram |
anuhrādastṛtīyo'bhūttasmācca śibibāṣkalau ||18||

prahrādasya trayaḥ putrāḥ khyātāḥ sarwatra bhārata |
wirocanaśca kumbhaśca nikumbhaśceti wiśrutāḥ ||19||

wirocanasya putro'bhūdbalirekaḥ pratāpawān |
baleśca prathitaḥ putro bāṇo nāma mahāsuraḥ ||20||

catwāriṃśaddanoḥ putrāḥ khyātāḥ sarwatra bhārata |
teṣāṃ prathamajo rājā wipracittirmahāyaśāḥ ||21||

śambaro namuciścaiwa pulomā ceti wiśrutaḥ |
asilomā ca keśī ca durjayaścaiwa dānawaḥ ||22||

ayaḥśirā aśwaśirā ayaḥśaṅkuśca wīryawān |
tathā gaganamūrdhā ca wegawānketumāṃśca yaḥ ||23||

swarbhānuraśwo'śwapatirwṛṣaparwājakastathā |
aśwagrīwaśca sūkṣmaśca tuhuṇḍaśca mahāsuraḥ ||24||

isṛpā ekacakraśca wirūpākṣo harāharau |
nicandraśca nikumbhaśca kupathaḥ kāpathastathā ||25||

śarabhaḥ śalabhaścaiwa sūryācandramasau tathā |
iti khyātā danorwaṃśe dānawāḥ parikīrtitāḥ ||26||

anyau tu khalu dewānāṃ sūryācandramasau smṛtau ||26||

ime ca waṃśe prathitāḥ sattwawanto mahābalāḥ |
danuputrā mahārāja daśa dānawapuṅgawāḥ ||27||

ekākṣo mṛtapā wīraḥ pralambanarakāwapi |
wātāpiḥ śatrutapanaḥ śaṭhaścaiwa mahāsuraḥ ||28||

gawiṣṭhaśca danāyuśca dīrghajihwaśca dānawaḥ |
asaṅkhyeyāḥ smṛtāsteṣāṃ putrāḥ pautrāśca bhārata ||29||

siṃhikā suṣuwe putraṃ rāhuṃ candrārkamardanam |
sucandraṃ candrahantāraṃ tathā candrawimardanam ||30||

krūraswabhāwaṃ krūrāyāḥ putrapautramanantakam |
gaṇaḥ krodhawaśo nāma krūrakarmārimardanaḥ ||31||

anāyuṣaḥ punaḥ putrāścatwāro'surapuṅgawāḥ |
wikṣaro balawīrau ca wṛtraścaiwa mahāsuraḥ ||32||

kālāyāḥ prathitāḥ putrāḥ kālakalpāḥ prahāriṇaḥ |
bhuwi khyātā mahāwīryā dānaweṣu parantapāḥ ||33||

wināśanaśca krodhaśca hantā krodhasya cāparaḥ |
krodhaśatrustathaiwānyaḥ kāleyā iti wiśrutāḥ ||34||

asurāṇāmupādhyāyaḥ śukrastwṛṣisuto'bhawat |
khyātāścośanasaḥ putrāścatwāro'surayājakāḥ ||35||

twaṣṭāwarastathātriśca dwāwanyau mantrakarmiṇau |
tejasā sūryasaṅkāśā brahmalokaprabhāwanāḥ ||36||

ityeṣa waṃśaprabhawaḥ kathitaste taraswinām |
asurāṇāṃ surāṇāṃ ca purāṇe saṃśruto mayā ||37||

eteṣāṃ yadapatyaṃ tu na śakyaṃ tadaśeṣataḥ |
prasaṅkhyātuṃ mahīpāla guṇabhūtamanantakam ||38||

tārkṣyaścāriṣṭanemiśca tathaiwa garuḍāruṇau |
āruṇirwāruṇiścaiwa wainateyā iti smṛtāḥ ||39||

śeṣo'nanto wāsukiśca takṣakaśca bhujaṅgamaḥ |
kūrmaśca kulikaścaiwa kādraweyā mahābalāḥ ||40||

bhīmasenograsenau ca suparṇo waruṇastathā |
gopatirdhṛtarāṣṭraśca sūryawarcāśca saptamaḥ ||41||

patrawānarkaparṇaśca prayutaścaiwa wiśrutaḥ |
bhīmaścitrarathaścaiwa wikhyātaḥ sarwawidwaśī ||42||

tathā śāliśirā rājanpradyumnaśca caturdaśaḥ |
kaliḥ pañcadaśaścaiwa nāradaścaiwa ṣoḍaśaḥ ||43||

ityete dewagandharwā mauneyāḥ parikīrtitāḥ ||43||

atastu bhūtānyanyāni kīrtayiṣyāmi bhārata |
anawadyāmanuwaśāmanūnāmaruṇāṃ priyām ||44||

anūpāṃ subhagāṃ bhāsīmiti prāwā wyajāyata ||44||

siddhaḥ pūrṇaśca barhī ca pūrṇāśaśca mahāyaśāḥ |
brahmacārī ratiguṇaḥ suparṇaścaiwa saptamaḥ ||45||

wiśwāwasuśca bhānuśca sucandro daśamastathā |
ityete dewagandharwāḥ prāweyāḥ parikīrtitāḥ ||46||

imaṃ twapsarasāṃ waṃśaṃ widitaṃ puṇyalakṣaṇam |
prāwāsūta mahābhāgā dewī dewarṣitaḥ purā ||47||

alambusā miśrakeṣī widyutparṇā tulānaghā |
aruṇā rakṣitā caiwa rambhā tadwanmanoramā ||48||

asitā ca subāhuśca suwratā subhujā tathā |
supriyā cātibāhuśca wikhyātau ca hahāhuhū ||49||

tumburuśceti catwāraḥ smṛtā gandharwasattamāḥ ||49||

amṛtaṃ brāhmaṇā gāwo gandharwāpsarasastathā |
apatyaṃ kapilāyāstu purāṇe parikīrtitam ||50||

iti te sarwabhūtānāṃ sambhawaḥ kathito mayā |
yathāwatparisaṅkhyāto gandharwāpsarasāṃ tathā ||51||

bhujagānāṃ suparṇānāṃ rudrāṇāṃ marutāṃ tathā |
gawāṃ ca brāhmaṇānāṃ ca śrīmatāṃ puṇyakarmaṇām ||52||

āyuṣyaścaiwa puṇyaśca dhanyaḥ śrutisukhāwahaḥ |
śrotawyaścaiwa satataṃ śrāwyaścaiwānasūyatā ||53||

imaṃ tu waṃśaṃ niyamena yaḥ paṭhe; nmahātmanāṃ brāhmaṇadewasaṃnidhau |
apatyalābhaṃ labhate sa puṣkalaṃ; śriyaṃ yaśaḥ pretya ca śobhanāṃ gatim ||54||






                  60


waiśampāyana uwāca||

brahmaṇo mānasāḥ putrā widitāḥ ṣaṇmaharṣayaḥ |
ekādaśa sutāḥ sthāṇoḥ khyātāḥ paramamānasāḥ ||1||

mṛgawyādhaśca śarwaśca nirṛtiśca mahāyaśāḥ |
ajaikapādahirbudhnyaḥ pinākī ca parantapaḥ ||2||

dahano'theśwaraścaiwa kapālī ca mahādyutiḥ |
sthāṇurbhawaśca bhagawānrudrā ekādaśa smṛtāḥ ||3||

marīciraṅgirā atriḥ pulastyaḥ pulahaḥ kratuḥ |
ṣaḍete brahmaṇaḥ putrā wīryawanto maharṣayaḥ ||4||

trayastwaṅgirasaḥ putrā loke sarwatra wiśrutāḥ |
bṛhaspatirutathyaśca saṃwartaśca dhṛtawratāḥ ||5||

atrestu bahawaḥ putrāḥ śrūyante manujādhipa |
sarwe wedawidaḥ siddhāḥ śāntātmāno maharṣayaḥ ||6||

rākṣasāstu pulastyasya wānarāḥ kiṃnarāstathā |
pulahasya mṛgāḥ siṃhā wyāghrāḥ kimpuruṣāstathā ||7||

kratoḥ kratusamāḥ putrāḥ pataṅgasahacāriṇaḥ |
wiśrutāstriṣu lokeṣu satyawrataparāyaṇāḥ ||8||

dakṣastwajāyatāṅguṣṭhāddakṣiṇādbhagawānṛṣiḥ |
brahmaṇaḥ pṛthiwīpāla putraḥ putrawatāṃ waraḥ ||9||

wāmādajāyatāṅguṣṭhādbhāryā tasya mahātmanaḥ |
tasyāṃ pañcāśataṃ kanyāḥ sa ewājanayanmuniḥ ||10||

tāḥ sarwāstwanawadyāṅgyaḥ kanyāḥ kamalalocanāḥ |
putrikāḥ sthāpayāmāsa naṣṭaputraḥ prajāpatiḥ ||11||

dadau sa daśa dharmāya saptawiṃśatimindawe |
diwyena widhinā rājankaśyapāya trayodaśa ||12||

nāmato dharmapatnyastāḥ kīrtyamānā nibodha me |
kīrtirlakṣmīrdhṛtirmedhā puṣṭiḥ śraddhā kriyā tathā ||13||

buddhirlajjā matiścaiwa patnyo dharmasya tā daśa |
dwārāṇyetāni dharmasya wihitāni swayambhuwā ||14||

saptawiṃśati somasya patnyo loke pariśrutāḥ |
kālasya nayane yuktāḥ somapatnyaḥ śubhawratāḥ ||15||

sarwā nakṣatrayoginyo lokayātrāwidhau sthitāḥ ||15||

pitāmaho munirdewastasya putraḥ prajāpatiḥ |
tasyāṣṭau wasawaḥ putrāsteṣāṃ wakṣyāmi wistaram ||16||

dharo dhruwaśca somaśca ahaścaiwānilo'nalaḥ |
pratyūṣaśca prabhāsaśca wasawo'ṣṭāwiti smṛtāḥ ||17||

dhūmrāyāśca dharaḥ putro brahmawidyo dhruwastathā |
candramāstu manaswinyāḥ śwasāyāḥ śwasanastathā ||18||

ratāyāścāpyahaḥ putraḥ śāṇḍilyāśca hutāśanaḥ |
pratyūṣaśca prabhāsaśca prabhātāyāḥ sutau smṛtau ||19||

dharasya putro drawiṇo hutahawyawahastathā |
dhruwasya putro bhagawānkālo lokaprakālanaḥ ||20||

somasya tu suto warcā warcaswī yena jāyate |
manoharāyāḥ śiśiraḥ prāṇo'tha ramaṇastathā ||21||

ahnaḥ sutaḥ smṛto jyotiḥ śramaḥ śāntastathā muniḥ |
agneḥ putraḥ kumārastu śrīmāñśarawaṇālayaḥ ||22||

tasya śākho wiśākhaśca naigameśaśca pṛṣṭhajaḥ |
kṛttikābhyupapatteśca kārttikeya iti smṛtaḥ ||23||

anilasya śiwā bhāryā tasyāḥ putraḥ purojawaḥ |
awijñātagatiścaiwa dwau putrāwanilasya tu ||24||

pratyūṣasya widuḥ putramṛṣiṃ nāmnātha dewalam |
dwau putrau dewalasyāpi kṣamāwantau manīṣiṇau ||25||

bṛhaspatestu bhaginī warastrī brahmacāriṇī |
yogasiddhā jagatsarwamasaktaṃ wicaratyuta ||26||

prabhāsasya tu bhāryā sā wasūnāmaṣṭamasya ha ||26||

wiśwakarmā mahābhāgo jajñe śilpaprajāpatiḥ |
kartā śilpasahasrāṇāṃ tridaśānāṃ ca wardhakiḥ ||27||

bhūṣaṇānāṃ ca sarweṣāṃ kartā śilpawatāṃ waraḥ |
yo diwyāni wimānāni dewatānāṃ cakāra ha ||28||

manuṣyāścopajīwanti yasya śilpaṃ mahātmanaḥ |
pūjayanti ca yaṃ nityaṃ wiśwakarmāṇamawyayam ||29||

stanaṃ tu dakṣiṇaṃ bhittwā brahmaṇo narawigrahaḥ |
niḥsṛto bhagawāndharmaḥ sarwalokasukhāwahaḥ ||30||

trayastasya warāḥ putrāḥ sarwabhūtamanoharāḥ |
śamaḥ kāmaśca harṣaśca tejasā lokadhāriṇaḥ ||31||

kāmasya tu ratirbhāryā śamasya prāptiraṅganā |
nandī tu bhāryā harṣasya yatra lokāḥ pratiṣṭhitāḥ ||32||

marīceḥ kaśyapaḥ putraḥ kaśyapasya surāsurāḥ |
jajñire nṛpaśārdūla lokānāṃ prabhawastu saḥ ||33||

twāṣṭrī tu sawiturbhāryā waḍawārūpadhāriṇī |
asūyata mahābhāgā sāntarikṣe'śwināwubhau ||34||

dwādaśaiwāditeḥ putrāḥ śakramukhyā narādhipa |
teṣāmawarajo wiṣṇuryatra lokāḥ pratiṣṭhitāḥ ||35||

trayastriṃśata ityete dewāsteṣāmahaṃ tawa |
anwayaṃ samprawakṣyāmi pakṣaiśca kulato gaṇān ||36||

rudrāṇāmaparaḥ pakṣaḥ sādhyānāṃ marutāṃ tathā |
wasūnāṃ bhārgawaṃ widyādwiśwedewāṃstathaiwa ca ||37||

wainateyastu garuḍo balawānaruṇastathā |
bṛhaspatiśca bhagawānādityeṣwewa gaṇyate ||38||

aświbhyāṃ guhyakānwiddhi sarwauṣadhyastathā paśūn |
eṣa dewagaṇo rājankīrtitaste'nupūrwaśaḥ ||39||

yaṃ kīrtayitwā manujaḥ sarwapāpaiḥ pramucyate ||39||

brahmaṇo hṛdayaṃ bhittwā niḥsṛto bhagawānbhṛguḥ |
bhṛgoḥ putraḥ kawirwidwāñśukraḥ kawisuto grahaḥ ||40||

trailokyaprāṇayātrārthe warṣāwarṣe bhayābhaye |
swayambhuwā niyuktaḥ sanbhuwanaṃ paridhāwati ||41||

yogācāryo mahābuddhirdaityānāmabhawadguruḥ |
surāṇāṃ cāpi medhāwī brahmacārī yatawrataḥ ||42||

tasminniyukte wibhunā yogakṣemāya bhārgawe |
anyamutpādayāmāsa putraṃ bhṛguraninditam ||43||

cyawanaṃ dīptatapasaṃ dharmātmānaṃ manīṣiṇam |
yaḥ sa roṣāccyuto garbhānmāturmokṣāya bhārata ||44||

āruṣī tu manoḥ kanyā tasya patnī manīṣiṇaḥ |
aurwastasyāṃ samabhawadūruṃ bhittwā mahāyaśāḥ ||45||

mahātapā mahātejā bāla ewa guṇairyutaḥ ||45||

ṛcīkastasya putrastu jamadagnistato'bhawat |
jamadagnestu catwāra āsanputrā mahātmanaḥ ||46||

rāmasteṣāṃ jaghanyo'bhūdajaghanyairguṇairyutaḥ |
sarwaśastrāstrakuśalaḥ kṣatriyāntakaro waśī ||47||

aurwasyāsītputraśataṃ jamadagnipurogamam |
teṣāṃ putrasahasrāṇi babhūwurbhṛguwistaraḥ ||48||

dwau putrau brahmaṇastwanyau yayostiṣṭhati lakṣaṇam |
loke dhātā widhātā ca yau sthitau manunā saha ||49||

tayorewa swasā dewī lakṣmīḥ padmagṛhā śubhā |
tasyāstu mānasāḥ putrāsturagā wyomacāriṇaḥ ||50||

waruṇasya bhāryā jyeṣṭhā tu śukrāddewī wyajāyata |
tasyāḥ putraṃ balaṃ widdhi surāṃ ca suranandinīm ||51||

prajānāmannakāmānāmanyonyaparibhakṣaṇāt |
adharmastatra sañjātaḥ sarwabhūtawināśanaḥ ||52||

tasyāpi nirṛtirbhāryā nairṛtā yena rākṣasāḥ |
ghorāstasyāstrayaḥ putrāḥ pāpakarmaratāḥ sadā ||53||

bhayo mahābhayaścaiwa mṛtyurbhūtāntakastathā ||53||

kākīṃ śyenīṃ ca bhāsīṃ ca dhṛtarāṣṭrīṃ tathā śukīm |
tāmrā tu suṣuwe dewī pañcaitā lokawiśrutāḥ ||54||

ulūkānsuṣuwe kākī śyenī śyenānwyajāyata |
bhāsī bhāsānajanayadgṛdhrāṃścaiwa janādhipa ||55||

dhṛtarāṣṭrī tu haṃsāṃśca kalahaṃsāṃśca sarwaśaḥ |
cakrawākāṃśca bhadraṃ te prajajñe sā tu bhāminī ||56||

śukī wijajñe dharmajña śukānewa manaswinī |
kalyāṇaguṇasampannā sarwalakṣaṇapūjitā ||57||

nawa krodhawaśā nārīḥ prajajñe'pyātmasambhawāḥ |
mṛgīṃ ca mṛgamandāṃ ca hariṃ bhadramanāmapi ||58||

mātaṅgīmatha śārdūlīṃ śwetāṃ surabhimewa ca |
sarwalakṣaṇasampannāṃ surasāṃ ca yaśaswinīm ||59||

apatyaṃ tu mṛgāḥ sarwe mṛgyā narawarātmaja |
ṛkṣāśca mṛgamandāyāḥ sṛmarāścamarā api ||60||

tatastwairāwataṃ nāgaṃ jajñe bhadramanā sutam |
airāwataḥ sutastasyā dewanāgo mahāgajaḥ ||61||

haryāśca harayo'patyaṃ wānarāśca taraswinaḥ |
golāṅgūlāṃśca bhadraṃ te haryāḥ putrānpracakṣate ||62||

prajajñe twatha śārdūlī siṃhānwyāghrāṃśca bhārata |
dwīpinaśca mahābhāga sarwānewa na saṃśayaḥ ||63||

mātaṅgyāstwatha mātaṅgā apatyāni narādhipa |
diśāgajaṃ tu śwetākhyaṃ śwetājanayadāśugam ||64||

tathā duhitarau rājansurabhirwai wyajāyata |
rohiṇīṃ caiwa bhadraṃ te gandharwīṃ ca yaśaswinīm ||65||

rohiṇyāṃ jajñire gāwo gandharwyāṃ wājinaḥ sutāḥ ||65||

surasājanayannāgānrājankadrūśca pannagān |
sapta piṇḍaphalānwṛkṣānanalāpi wyajāyata ||66||

analāyāḥ śukī putrī kadrwāstu surasā sutā ||66||

aruṇasya bhāryā śyenī tu wīryawantau mahābalau |
sampātiṃ janayāmāsa tathaiwa ca jaṭāyuṣam ||67||

dwau putrau winatāyāstu wikhyātau garuḍāruṇau ||67||

ityeṣa sarwabhūtānāṃ mahatāṃ manujādhipa |
prabhawaḥ kīrtitaḥ samyaṅmayā matimatāṃ wara ||68||

yaṃ śrutwā puruṣaḥ samyakpūto bhawati pāpmanaḥ |
sarwajñatāṃ ca labhate gatimagryāṃ ca windati ||69||






                  61


janamejaya uwāca||

dewānāṃ dānawānāṃ ca yakṣāṇāmatha rakṣasām |
anyeṣāṃ caiwa bhūtānāṃ sarweṣāṃ bhagawannaham ||1||

śrotumicchāmi tattwena mānuṣeṣu mahātmanām |
janma karma ca bhūtānāmeteṣāmanupūrwaśaḥ ||2||

waiśampāyana uwāca||

mānuṣeṣu manuṣyendra sambhūtā ye diwaukasaḥ |
prathamaṃ dānawāṃścaiwa tāṃste wakṣyāmi sarwaśaḥ ||3||

wipracittiriti khyāto ya āsīddānawarṣabhaḥ |
jarāsandha iti khyātaḥ sa āsīnmanujarṣabhaḥ ||4||

diteḥ putrastu yo rājanhiraṇyakaśipuḥ smṛtaḥ |
sa jajñe mānuṣe loke śiśupālo nararṣabhaḥ ||5||

saṃhrāda iti wikhyātaḥ prahrādasyānujastu yaḥ |
sa śalya iti wikhyāto jajñe bāhlīkapuṅgawaḥ ||6||

anuhrādastu tejaswī yo'bhūtkhyāto jaghanyajaḥ |
dhṛṣṭaketuriti khyātaḥ sa āsīnmanujeśwaraḥ ||7||

yastu rājañśibirnāma daiteyaḥ parikīrtitaḥ |
druma ityabhiwikhyātaḥ sa āsīdbhuwi pārthiwaḥ ||8||

bāṣkalo nāma yasteṣāmāsīdasurasattamaḥ |
bhagadatta iti khyātaḥ sa āsīnmanujeśwaraḥ ||9||

ayaḥśirā aśwaśirā ayaḥśaṅkuśca wīryawān |
tathā gaganamūrdhā ca wegawāṃścātra pañcamaḥ ||10||

pañcaite jajñire rājanwīryawanto mahāsurāḥ |
kekayeṣu mahātmānaḥ pārthiwarṣabhasattamāḥ ||11||

ketumāniti wikhyāto yastato'nyaḥ pratāpawān |
amitaujā iti khyātaḥ pṛthiwyāṃ so'bhawannnṛpaḥ ||12||

swarbhānuriti wikhyātaḥ śrīmānyastu mahāsuraḥ |
ugrasena iti khyāta ugrakarmā narādhipaḥ ||13||

yastwaśwa iti wikhyātaḥ śrīmānāsīnmahāsuraḥ |
aśoko nāma rājāsīnmahāwīryaparākramaḥ ||14||

tasmādawarajo yastu rājannaśwapatiḥ smṛtaḥ |
daiteyaḥ so'bhawadrājā hārdikyo manujarṣabhaḥ ||15||

wṛṣaparweti wikhyātaḥ śrīmānyastu mahāsuraḥ |
dīrghaprajña iti khyātaḥ pṛthiwyāṃ so'bhawannṛpaḥ ||16||

ajakastwanujo rājanya āsīdwṛṣaparwaṇaḥ |
sa malla iti wikhyātaḥ pṛthiwyāmabhawannṛpaḥ ||17||

aśwagrīwa iti khyātaḥ sattwawānyo mahāsuraḥ |
rocamāna iti khyātaḥ pṛthiwyāṃ so'bhawannṛpaḥ ||18||

sūkṣmastu matimānrājankīrtimānyaḥ prakīrtitaḥ |
bṛhanta iti wikhyātaḥ kṣitāwāsītsa pārthiwaḥ ||19||

tuhuṇḍa iti wikhyāto ya āsīdasurottamaḥ |
senābinduriti khyātaḥ sa babhūwa narādhipaḥ ||20||

isṛpā nāma yasteṣāmasurāṇāṃ balādhikaḥ |
pāpajinnāma rājāsīdbhuwi wikhyātawikramaḥ ||21||

ekacakra iti khyāta āsīdyastu mahāsuraḥ |
pratiwindhya iti khyāto babhūwa prathitaḥ kṣitau ||22||

wirūpākṣastu daiteyaścitrayodhī mahāsuraḥ |
citrawarmeti wikhyātaḥ kṣitāwāsītsa pārthiwaḥ ||23||

harastwariharo wīra āsīdyo dānawottamaḥ |
suwāsturiti wikhyātaḥ sa jajñe manujarṣabhaḥ ||24||

aharastu mahātejāḥ śatrupakṣakṣayaṅkaraḥ |
bāhlīko nāma rājā sa babhūwa prathitaḥ kṣitau ||25||

nicandraścandrawaktraśca ya āsīdasurottamaḥ |
muñjakeśa iti khyātaḥ śrīmānāsītsa pārthiwaḥ ||26||

nikumbhastwajitaḥ saṅkhye mahāmatirajāyata |
bhūmau bhūmipatiḥ śreṣṭho dewādhipa iti smṛtaḥ ||27||

śarabho nāma yasteṣāṃ daiteyānāṃ mahāsuraḥ |
paurawo nāma rājarṣiḥ sa babhūwa nareṣwiha ||28||

dwitīyaḥ śalabhasteṣāmasurāṇāṃ babhūwa yaḥ |
prahrādo nāma bāhlīkaḥ sa babhūwa narādhipaḥ ||29||

candrastu ditijaśreṣṭho loke tārādhipopamaḥ |
ṛṣiko nāma rājarṣirbabhūwa nṛpasattamaḥ ||30||

mṛtapā iti wikhyāto ya āsīdasurottamaḥ |
paścimānūpakaṃ widdhi taṃ nṛpaṃ nṛpasattama ||31||

gawiṣṭhastu mahātejā yaḥ prakhyāto mahāsuraḥ |
drumasena iti khyātaḥ pṛthiwyāṃ so'bhawannṛpaḥ ||32||

mayūra iti wikhyātaḥ śrīmānyastu mahāsuraḥ |
sa wiśwa iti wikhyāto babhūwa pṛthiwīpatiḥ ||33||

suparṇa iti wikhyātastasmādawarajastu yaḥ |
kālakīrtiriti khyātaḥ pṛthiwyāṃ so'bhawannṛpaḥ ||34||

candrahanteti yasteṣāṃ kīrtitaḥ prawaro'suraḥ |
śunako nāma rājarṣiḥ sa babhūwa narādhipaḥ ||35||

wināśanastu candrasya ya ākhyāto mahāsuraḥ |
jānakirnāma rājarṣiḥ sa babhūwa narādhipaḥ ||36||

dīrghajihwastu kaurawya ya ukto dānawarṣabhaḥ |
kāśirāja iti khyātaḥ pṛthiwyāṃ pṛthiwīpatiḥ ||37||

grahaṃ tu suṣuwe yaṃ taṃ siṃhī candrārkamardanam |
krātha ityabhiwikhyātaḥ so'bhawanmanujādhipaḥ ||38||

anāyuṣastu putrāṇāṃ caturṇāṃ prawaro'suraḥ |
wikṣaro nāma tejaswī wasumitro'bhawannṛpaḥ ||39||

dwitīyo wikṣarādyastu narādhipa mahāsuraḥ |
pāṃsurāṣṭrādhipa iti wiśrutaḥ so'bhawannṛpaḥ ||40||

balawīra iti khyāto yastwāsīdasurottamaḥ |
pauṇḍramatsyaka ityewa sa babhūwa narādhipaḥ ||41||

wṛtra ityabhiwikhyāto yastu rājanmahāsuraḥ |
maṇimānnāma rājarṣiḥ sa babhūwa narādhipaḥ ||42||

krodhahanteti yastasya babhūwāwarajo'suraḥ |
daṇḍa ityabhiwikhyātaḥ sa āsīnnṛpatiḥ kṣitau ||43||

krodhawardhana ityewa yastwanyaḥ parikīrtitaḥ |
daṇḍadhāra iti khyātaḥ so'bhawanmanujeśwaraḥ ||44||

kālakāyāstu ye putrāsteṣāmaṣṭau narādhipāḥ |
jajñire rājaśārdūla śārdūlasamawikramāḥ ||45||

magadheṣu jayatsenaḥ śrīmānāsītsa pārthiwaḥ |
aṣṭānāṃ prawarasteṣāṃ kāleyānāṃ mahāsuraḥ ||46||

dwitīyastu tatasteṣāṃ śrīmānharihayopamaḥ |
aparājita ityewa sa babhūwa narādhipaḥ ||47||

tṛtīyastu mahārāja mahābāhurmahāsuraḥ |
niṣādādhipatirjajñe bhuwi bhīmaparākramaḥ ||48||

teṣāmanyatamo yastu caturthaḥ parikīrtitaḥ |
śreṇimāniti wikhyātaḥ kṣitau rājarṣisattamaḥ ||49||

pañcamastu babhūwaiṣāṃ prawaro yo mahāsuraḥ |
mahaujā iti wikhyāto babhūweha parantapaḥ ||50||

ṣaṣṭhastu matimānyo wai teṣāmāsīnmahāsuraḥ |
abhīruriti wikhyātaḥ kṣitau rājarṣisattamaḥ ||51||

samudrasenaśca nṛpasteṣāmewābhawadgaṇāt |
wiśrutaḥ sāgarāntāyāṃ kṣitau dharmārthatattwawit ||52||

bṛhannāmāṣṭamasteṣāṃ kāleyānāṃ parantapaḥ |
babhūwa rājandharmātmā sarwabhūtahite rataḥ ||53||

gaṇaḥ krodhawaśo nāma yaste rājanprakīrtitaḥ |
tataḥ sañjajñire wīrāḥ kṣitāwiha narādhipāḥ ||54||

nandikaḥ karṇaweṣṭaśca siddhārthaḥ kīṭakastathā |
suwīraśca subāhuśca mahāwīro'tha bāhlikaḥ ||55||

krodho wicityaḥ surasaḥ śrīmānnīlaśca bhūmipaḥ |
wīradhāmā ca kaurawya bhūmipālaśca nāmataḥ ||56||

dantawaktraśca nāmāsīddurjayaścaiwa nāmataḥ |
rukmī ca nṛpaśārdūlo rājā ca janamejayaḥ ||57||

āṣāḍho wāyuwegaśca bhūritejāstathaiwa ca |
ekalawyaḥ sumitraśca wāṭadhāno'tha gomukhaḥ ||58||

kārūṣakāśca rājānaḥ kṣemadhūrtistathaiwa ca |
śrutāyuruddhawaścaiwa bṛhatsenastathaiwa ca ||59||

kṣemogratīrthaḥ kuharaḥ kaliṅgeṣu narādhipaḥ |
matimāṃśca manuṣyendra īśwaraśceti wiśrutaḥ ||60||

gaṇātkrodhawaśādewaṃ rājapūgo'bhawatkṣitau |
jātaḥ purā mahārāja mahākīrtirmahābalaḥ ||61||

yastwāsīddewako nāma dewarājasamadyutiḥ |
sa gandharwapatirmukhyaḥ kṣitau jajñe narādhipaḥ ||62||

bṛhaspaterbṛhatkīrterdewarṣerwiddhi bhārata |
aṃśāddroṇaṃ samutpannaṃ bhāradwājamayonijam ||63||

dhanwināṃ nṛpaśārdūla yaḥ sa sarwāstrawittamaḥ |
bṛhatkīrtirmahātejāḥ sañjajñe manujeṣwiha ||64||

dhanurwede ca wede ca yaṃ taṃ wedawido widuḥ |
wariṣṭhamindrakarmāṇaṃ droṇaṃ swakulawardhanam ||65||

mahādewāntakābhyāṃ ca kāmātkrodhācca bhārata |
ekatwamupapannānāṃ jajñe śūraḥ parantapaḥ ||66||

aśwatthāmā mahāwīryaḥ śatrupakṣakṣayaṅkaraḥ |
wīraḥ kamalapatrākṣaḥ kṣitāwāsīnnarādhipa ||67||

jajñire wasawastwaṣṭau gaṅgāyāṃ śantanoḥ sutāḥ |
wasiṣṭhasya ca śāpena niyogādwāsawasya ca ||68||

teṣāmawarajo bhīṣmaḥ kurūṇāmabhayaṅkaraḥ |
matimānwedawidwāgmī śatrupakṣakṣayaṅkaraḥ ||69||

jāmadagnyena rāmeṇa yaḥ sa sarwawidāṃ waraḥ |
ayudhyata mahātejā bhārgaweṇa mahātmanā ||70||

yastu rājankṛpo nāma brahmarṣirabhawatkṣitau |
rudrāṇāṃ taṃ gaṇādwiddhi sambhūtamatipauruṣam ||71||

śakunirnāma yastwāsīdrājā loke mahārathaḥ |
dwāparaṃ widdhi taṃ rājansambhūtamarimardanam ||72||

sātyakiḥ satyasandhastu yo'sau wṛṣṇikulodwahaḥ |
pakṣātsa jajñe marutāṃ dewānāmarimardanaḥ ||73||

drupadaścāpi rājarṣistata ewābhawadgaṇāt |
mānuṣe nṛpa loke'sminsarwaśastrabhṛtāṃ waraḥ ||74||

tataśca kṛtawarmāṇaṃ widdhi rājañjanādhipam |
jātamapratikarmāṇaṃ kṣatriyarṣabhasattamam ||75||

marutāṃ tu gaṇādwiddhi sañjātamarimardanam |
wirāṭaṃ nāma rājarṣiṃ pararāṣṭrapratāpanam ||76||

ariṣṭāyāstu yaḥ putro haṃsa ityabhiwiśrutaḥ |
sa gandharwapatirjajñe kuruwaṃśawiwardhanaḥ ||77||

dhṛtarāṣṭra iti khyātaḥ kṛṣṇadwaipāyanādapi |
dīrghabāhurmahātejāḥ prajñācakṣurnarādhipaḥ ||78||

māturdoṣādṛṣeḥ kopādandha ewa wyajāyata ||78||

atrestu sumahābhāgaṃ putraṃ putrawatāṃ waram |
widuraṃ widdhi loke'smiñjātaṃ buddhimatāṃ waram ||79||

kaleraṃśāttu sañjajñe bhuwi duryodhano nṛpaḥ |
durbuddhirdurmatiścaiwa kurūṇāmayaśaskaraḥ ||80||

jagato yaḥ sa sarwasya widwiṣṭaḥ kalipūruṣaḥ |
yaḥ sarwāṃ ghātayāmāsa pṛthiwīṃ puruṣādhamaḥ ||81||

yena wairaṃ samuddīptaṃ bhūtāntakaraṇaṃ mahat ||81||

paulastyā bhrātaraḥ sarwe jajñire manujeṣwiha |
śataṃ duḥśāsanādīnāṃ sarweṣāṃ krūrakarmaṇām ||82||

durmukho duḥsahaścaiwa ye cānye nānuśabditāḥ |
duryodhanasahāyāste paulastyā bharatarṣabha ||83||

dharmasyāṃśaṃ tu rājānaṃ widdhi rājanyudhiṣṭhiram |
bhīmasenaṃ tu wātasya dewarājasya cārjunam ||84||

aświnostu tathaiwāṃśau rūpeṇāpratimau bhuwi |
nakulaḥ sahadewaśca sarwalokamanoharau ||85||

yaḥ suwarcā iti khyātaḥ somaputraḥ pratāpawān |
abhimanyurbṛhatkīrtirarjunasya suto'bhawat ||86||

agneraṃśaṃ tu widdhi twaṃ dhṛṣṭadyumnaṃ mahāratham |
śikhaṇḍinamatho rājanstrīpuṃsaṃ widdhi rākṣasam ||87||

draupadeyāśca ye pañca babhūwurbharatarṣabha |
wiśwedewagaṇānrājaṃstānwiddhi bharatarṣabha ||88||

āmuktakawacaḥ karṇo yastu jajñe mahārathaḥ |
diwākarasya taṃ widdhi dewasyāṃśamanuttamam ||89||

yastu nārāyaṇo nāma dewadewaḥ sanātanaḥ |
tasyāṃśo mānuṣeṣwāsīdwāsudewaḥ pratāpawān ||90||

śeṣasyāṃśastu nāgasya baladewo mahābalaḥ |
sanatkumāraṃ pradyumnaṃ widdhi rājanmahaujasam ||91||

ewamanye manuṣyendra bahawoṃ'śā diwaukasām |
jajñire wasudewasya kule kulawiwardhanāḥ ||92||

gaṇastwapsarasāṃ yo wai mayā rājanprakīrtitaḥ |
tasya bhāgaḥ kṣitau jajñe niyogādwāsawasya ca ||93||

tāni ṣoḍaśa dewīnāṃ sahasrāṇi narādhipa |
babhūwurmānuṣe loke nārāyaṇaparigrahaḥ ||94||

śriyastu bhāgaḥ sañjajñe ratyarthaṃ pṛthiwītale |
drupadasya kule kanyā wedimadhyādaninditā ||95||

nātihraswā na mahatī nīlotpalasugandhinī |
padmāyatākṣī suśroṇī asitāyatamūrdhajā ||96||

sarwalakṣaṇasampannā waiḍūryamaṇisaṃnibhā |
pañcānāṃ puruṣendrāṇāṃ cittapramathinī rahaḥ ||97||

siddhirdhṛtiśca ye dewyau pañcānāṃ mātarau tu te |
kuntī mādrī ca jajñāte matistu subalātmajā ||98||

iti dewāsurāṇāṃ te gandharwāpsarasāṃ tathā |
aṃśāwataraṇaṃ rājanrākṣasānāṃ ca kīrtitam ||99||

ye pṛthiwyāṃ samudbhūtā rājāno yuddhadurmadāḥ |
mahātmāno yadūnāṃ ca ye jātā wipule kule ||100||

dhanyaṃ yaśasyaṃ putrīyamāyuṣyaṃ wijayāwaham |
idamaṃśāwataraṇaṃ śrotawyamanasūyatā ||101||

aṃśāwataraṇaṃ śrutwā dewagandharwarakṣasām |
prabhawāpyayawitprājño na kṛcchreṣwawasīdati ||102||






              saṃbhawaparwa
              śaṃkutalopākhyānam
                  62


janamejaya uwāca||

twattaḥ śrutamidaṃ brahmandewadānawarakṣasām |
aṃśāwataraṇaṃ samyaggandharwāpsarasāṃ tathā ||1||

imaṃ tu bhūya icchāmi kurūṇāṃ waṃśamāditaḥ |
kathyamānaṃ twayā wipra wiprarṣigaṇasaṃnidhau ||2||

waiśampāyana uwāca||

paurawāṇāṃ waṃśakaro duḥṣanto nāma wīryawān |
pṛthiwyāścaturantāyā goptā bharatasattama ||3||

caturbhāgaṃ bhuwaḥ kṛtsnaṃ sa bhuṅkte manujeśwaraḥ |
samudrāwaraṇāṃścāpi deśānsa samitiñjayaḥ ||4||

āmlecchāṭawikānsarwānsa bhuṅkte ripumardanaḥ |
ratnākarasamudrāntāṃścāturwarṇyajanāwṛtān ||5||

na warṇasaṅkarakaro nākṛṣyakarakṛjjanaḥ |
na pāpakṛtkaścidāsīttasminrājani śāsati ||6||

dharmyāṃ ratiṃ sewamānā dharmārthāwabhipedire |
tadā narā narawyāghra tasmiñjanapadeśware ||7||

nāsīccorabhayaṃ tāta na kṣudhābhayamaṇwapi |
nāsīdwyādhibhayaṃ cāpi tasmiñjanapadeśware ||8||

swairdharmai remire warṇā daiwe karmaṇi niḥspṛhāḥ |
tamāśritya mahīpālamāsaṃścaiwākutobhayāḥ ||9||

kālawarṣī ca parjanyaḥ sasyāni phalawanti ca |
sarwaratnasamṛddhā ca mahī wasumatī tadā ||10||

sa cādbhutamahāwīryo wajrasaṃhanano yuwā |
udyamya mandaraṃ dorbhyāṃ haretsawanakānanam ||11||

dhanuṣyatha gadāyuddhe tsarupraharaṇeṣu ca |
nāgapṛṣṭhe'śwapṛṣṭhe ca babhūwa pariniṣṭhitaḥ ||12||

bale wiṣṇusamaścāsīttejasā bhāskaropamaḥ |
akṣubdhatwe'rṇawasamaḥ sahiṣṇutwe dharāsamaḥ ||13||

saṃmataḥ sa mahīpālaḥ prasannapurarāṣṭrawān |
bhūyo dharmaparairbhāwairwiditaṃ janamāwasat ||14||






                  63


waiśampāyana uwāca||

sa kadācinmahābāhuḥ prabhūtabalawāhanaḥ |
wanaṃ jagāma gahanaṃ hayanāgaśatairwṛtaḥ ||1||

khaḍgaśaktidharairwīrairgadāmusalapāṇibhiḥ |
prāsatomarahastaiśca yayau yodhaśatairwṛtaḥ ||2||

siṃhanādaiśca yodhānāṃ śaṅkhadundubhiniswanaiḥ |
rathanemiswanaiścāpi sanāgawarabṛṃhitaiḥ ||3||

heṣitaswanamiśraiśca kṣweḍitāsphoṭitaswanaiḥ |
āsītkilakilāśabdastasmingacchati pārthiwe ||4||

prāsādawaraśṛṅgasthāḥ parayā nṛpaśobhayā |
dadṛśustaṃ striyastatra śūramātmayaśaskaram ||5||

śakropamamamitraghnaṃ parawāraṇawāraṇam |
paśyantaḥ strīgaṇāstatra śastrapāṇiṃ sma menire ||6||

ayaṃ sa puruṣawyāghro raṇe'dbhutaparākramaḥ |
yasya bāhubalaṃ prāpya na bhawantyasuhṛdgaṇāḥ ||7||

iti wāco bruwantyastāḥ striyaḥ premṇā narādhipam |
tuṣṭuwuḥ puṣpawṛṣṭīśca sasṛjustasya mūrdhani ||8||

tatra tatra ca wiprendraiḥ stūyamānaḥ samantataḥ |
niryayau parayā prītyā wanaṃ mṛgajighāṃsayā ||9||

sudūramanujagmustaṃ paurajānapadāstadā |
nyawartanta tataḥ paścādanujñātā nṛpeṇa ha ||10||

suparṇapratimenātha rathena wasudhādhipaḥ |
mahīmāpūrayāmāsa ghoṣeṇa tridiwaṃ tathā ||11||

sa gacchandadṛśe dhīmānnandanapratimaṃ wanam |
bilwārkakhadirākīrṇaṃ kapitthadhawasaṅkulam ||12||

wiṣamaṃ parwataprasthairaśmabhiśca samāwṛtam |
nirjalaṃ nirmanuṣyaṃ ca bahuyojanamāyatam ||13||

mṛgasaṅghairwṛtaṃ ghorairanyaiścāpi wanecaraiḥ ||13||

tadwanaṃ manujawyāghraḥ sabhṛtyabalawāhanaḥ |
loḍayāmāsa duḥṣantaḥ sūdayanwiwidhānmṛgān ||14||

bāṇagocarasamprāptāṃstatra wyāghragaṇānbahūn |
pātayāmāsa duḥṣanto nirbibheda ca sāyakaiḥ ||15||

dūrasthānsāyakaiḥ kāṃścidabhinatsa nararṣabhaḥ |
abhyāśamāgatāṃścānyānkhaḍgena nirakṛntata ||16||

kāṃścideṇānsa nirjaghne śaktyā śaktimatāṃ waraḥ |
gadāmaṇḍalatattwajñaścacārāmitawikramaḥ ||17||

tomarairasibhiścāpi gadāmusalakarpaṇaiḥ |
cacāra sa winighnanwai wanyāṃstatra mṛgadwijān ||18||

rājñā cādbhutawīryeṇa yodhaiśca samarapriyaiḥ |
loḍyamānaṃ mahāraṇyaṃ tatyajuśca mahāmṛgāḥ ||19||

tatra widrutasaṅghāni hatayūthapatīni ca |
mṛgayūthānyathautsukyācchabdaṃ cakrustatastataḥ ||20||

śuṣkāṃ cāpi nadīṃ gatwā jalanairāśyakarśitāḥ |
wyāyāmaklāntahṛdayāḥ patanti sma wicetasaḥ ||21||

kṣutpipāsāparītāśca śrāntāśca patitā bhuwi |
kecittatra narawyāghrairabhakṣyanta bubhukṣitaiḥ ||22||

kecidagnimathotpādya samidhya ca wanecarāḥ |
bhakṣayanti sma māṃsāni prakuṭya widhiwattadā ||23||

tatra kecidgajā mattā balinaḥ śastrawikṣatāḥ |
saṅkocyāgrakarānbhītāḥ pradrawanti sma wegitāḥ ||24||

śakṛnmūtraṃ sṛjantaśca kṣarantaḥ śoṇitaṃ bahu |
wanyā gajawarāstatra mamṛdurmanujānbahūn ||25||

tadwanaṃ balameghena śaradhāreṇa saṃwṛtam |
wyarocanmahiṣākīrṇaṃ rājñā hatamahāmṛgam ||26||






                  64


waiśampāyana uwāca||

tato mṛgasahasrāṇi hatwā wipulawāhanaḥ |
rājā mṛgaprasaṅgena wanamanyadwiweśa ha ||1||

eka ewottamabalaḥ kṣutpipāsāsamanwitaḥ |
sa wanasyāntamāsādya mahadīriṇamāsadat ||2||

taccāpyatītya nṛpatiruttamāśramasaṃyutam |
manaḥprahlādajananaṃ dṛṣṭikāntamatīwa ca ||3||

śītamārutasaṃyuktaṃ jagāmānyanmahadwanam ||3||

puṣpitaiḥ pādapaiḥ kīrṇamatīwa sukhaśādwalam |
wipulaṃ madhurārāwairnāditaṃ wihagaistathā ||4||

prawṛddhawiṭapairwṛkṣaiḥ sukhacchāyaiḥ samāwṛtam |
ṣaṭpadāghūrṇitalataṃ lakṣmyā paramayā yutam ||5||

nāpuṣpaḥ pādapaḥ kaścinnāphalo nāpi kaṇṭakī |
ṣaṭpadairwāpyanākīrṇastasminwai kānane'bhawat ||6||

wihagairnāditaṃ puṣpairalaṅkṛtamatīwa ca |
sarwartukusumairwṛkṣairatīwa sukhaśādwalam ||7||

manoramaṃ maheṣwāso wiweśa wanamuttamam ||7||

mārutāgalitāstatra drumāḥ kusumaśālinaḥ |
puṣpawṛṣṭiṃ wicitrāṃ sma wyasṛjaṃste punaḥ punaḥ ||8||

diwaspṛśo'tha saṅghuṣṭāḥ pakṣibhirmadhuraswaraiḥ |
wirejuḥ pādapāstatra wicitrakusumāmbarāḥ ||9||

teṣāṃ tatra prawāleṣu puṣpabhārāwanāmiṣu |
ruwanti rāwaṃ wihagāḥ ṣaṭpadaiḥ sahitā mṛdu ||10||

tatra pradeśāṃśca bahūnkusumotkaramaṇḍitān |
latāgṛhaparikṣiptānmanasaḥ prītiwardhanān ||11||

sampaśyansa mahātejā babhūwa muditastadā ||11||

parasparāśliṣṭaśākhaiḥ pādapaiḥ kusumācitaiḥ |
aśobhata wanaṃ tattairmahendradhwajasaṃnibhaiḥ ||12||

sukhaśītaḥ sugandhī ca puṣpareṇuwaho'nilaḥ |
parikrāmanwane wṛkṣānupaitīwa riraṃsayā ||13||

ewaṅguṇasamāyuktaṃ dadarśa sa wanaṃ nṛpaḥ |
nadīkacchodbhawaṃ kāntamucchritadhwajasaṃnibham ||14||

prekṣamāṇo wanaṃ tattu suprahṛṣṭawihaṅgamam |
āśramaprawaraṃ ramyaṃ dadarśa ca manoramam ||15||

nānāwṛkṣasamākīrṇaṃ samprajwalitapāwakam |
yatibhirwālakhilyaiśca wṛtaṃ munigaṇānwitam ||16||

agnyāgāraiśca bahubhiḥ puṣpasaṃstarasaṃstṛtam |
mahākacchairbṛhadbhiśca wibhrājitamatīwa ca ||17||

mālinīmabhito rājannadīṃ puṇyāṃ sukhodakām |
naikapakṣigaṇākīrṇāṃ tapowanamanoramām ||18||

tatra wyālamṛgānsaumyānpaśyanprītimawāpa saḥ ||18||

taṃ cāpyatirathaḥ śrīmānāśramaṃ pratyapadyata |
dewalokapratīkāśaṃ sarwataḥ sumanoharam ||19||

nadīmāśramasaṃśliṣṭāṃ puṇyatoyāṃ dadarśa saḥ |
sarwaprāṇabhṛtāṃ tatra jananīmiwa wiṣṭhitām ||20||

sacakrawākapulināṃ puṣpaphenaprawāhinīm |
sakiṃnaragaṇāwāsāṃ wānararkṣaniṣewitām ||21||

puṇyaswādhyāyasaṅghuṣṭāṃ pulinairupaśobhitām |
mattawāraṇaśārdūlabhujagendraniṣewitām ||22||

nadīmāśramasambaddhāṃ dṛṣṭwāśramapadaṃ tathā |
cakārābhipraweśāya matiṃ sa nṛpatistadā ||23||

alaṅkṛtaṃ dwīpawatyā mālinyā ramyatīrayā |
naranārāyaṇasthānaṃ gaṅgayewopaśobhitam ||24||

mattabarhiṇasaṅghuṣṭaṃ prawiweśa mahadwanam ||24||

tatsa caitrarathaprakhyaṃ samupetya nareśwaraḥ |
atīwa guṇasampannamanirdeśyaṃ ca warcasā ||25||

maharṣiṃ kāśyapaṃ draṣṭumatha kaṇwaṃ tapodhanam ||25||

rathinīmaśwasambādhāṃ padātigaṇasaṅkulām |
awasthāpya wanadwāri senāmidamuwāca saḥ ||26||

muniṃ wirajasaṃ draṣṭuṃ gamiṣyāmi tapodhanam |
kāśyapaṃ sthīyatāmatra yāwadāgamanaṃ mama ||27||

tadwanaṃ nandanaprakhyamāsādya manujeśwaraḥ |
kṣutpipāse jahau rājā harṣaṃ cāwāpa puṣkalam ||28||

sāmātyo rājaliṅgāni so'panīya narādhipaḥ |
purohitasahāyaśca jagāmāśramamuttamam ||29||

didṛkṣustatra tamṛṣiṃ taporāśimathāwyayam ||29||

brahmalokapratīkāśamāśramaṃ so'bhiwīkṣya ca |
ṣaṭpadodgītasaṅghuṣṭaṃ nānādwija gaṇāyutam ||30||

ṛco bahwṛcamukhyaiśca preryamāṇāḥ padakramaiḥ |
śuśrāwa manujawyāghro witateṣwiha karmasu ||31||

yajñawidyāṅgawidbhiśca kramadbhiśca kramānapi |
amitātmabhiḥ suniyataiḥ śuśubhe sa tadāśramaḥ ||32||

atharwawedaprawarāḥ pūgayājñika saṃmatāḥ |
saṃhitāmīrayanti sma padakramayutāṃ tu te ||33||

śabdasaṃskārasaṃyuktaṃ bruwadbhiścāparairdwijaiḥ |
nāditaḥ sa babhau śrīmānbrahmaloka iwāśramaḥ ||34||

yajñasaṃskārawidbhiśca kramaśikṣā wiśāradaiḥ |
nyāyatattwārthawijñānasampannairwedapāragaiḥ ||35||

nānāwākyasamāhārasamawāyawiśāradaiḥ |
wiśeṣakāryawidbhiśca mokṣadharmaparāyaṇaiḥ ||36||

sthāpanākṣepasiddhāntaparamārthajñatāṃ gataiḥ |
lokāyatikamukhyaiśca samantādanunāditam ||37||

tatra tatra ca wiprendrānniyatānsaṃśitawratān |
japahomaparānsiddhāndadarśa parawīrahā ||38||

āsanāni wicitrāṇi puṣpawanti mahīpatiḥ |
prayatnopahitāni sma dṛṣṭwā wismayamāgamat ||39||

dewatāyatanānāṃ ca pūjāṃ prekṣya kṛtāṃ dwijaiḥ |
brahmalokasthamātmānaṃ mene sa nṛpasattamaḥ ||40||

sa kāśyapatapoguptamāśramaprawaraṃ śubham |
nātṛpyatprekṣamāṇo wai tapodhanagaṇairyutam ||41||

sa kāśyapasyāyatanaṃ mahāwratai; rwṛtaṃ samantādṛṣibhistapodhanaiḥ |
wiweśa sāmātyapurohito'rihā; wiwiktamatyarthamanoharaṃ śiwam ||42||






                  65


waiśampāyana uwāca||

tato gacchanmahābāhureko'mātyānwisṛjya tān |
nāpaśyadāśrame tasmiṃstamṛṣiṃ saṃśitawratam ||1||

so'paśyamānastamṛṣiṃ śūnyaṃ dṛṣṭwā tamāśramam |
uwāca ka ihetyuccairwanaṃ saṃnādayanniwa ||2||

śrutwātha tasya taṃ śabdaṃ kanyā śrīriwa rūpiṇī |
niścakrāmāśramāttasmāttāpasīweṣadhāriṇī ||3||

sā taṃ dṛṣṭwaiwa rājānaṃ duḥṣantamasitekṣaṇā |
swāgataṃ ta iti kṣipramuwāca pratipūjya ca ||4||

āsanenārcayitwā ca pādyenārghyeṇa caiwa hi |
papracchānāmayaṃ rājankuśalaṃ ca narādhipam ||5||

yathāwadarcayitwā sā pṛṣṭwā cānāmayaṃ tadā |
uwāca smayamānewa kiṃ kāryaṃ kriyatāmiti ||6||

tāmabrawīttato rājā kanyāṃ madhurabhāṣiṇīm |
dṛṣṭwā sarwānawadyāṅgīṃ yathāwatpratipūjitaḥ ||7||

āgato'haṃ mahābhāgamṛṣiṃ kaṇwamupāsitum |
kwa gato bhagawānbhadre tanmamācakṣwa śobhane ||8||

śakuntalowāca||

gataḥ pitā me bhagawānphalānyāhartumāśramāt |
muhūrtaṃ sampratīkṣaswa drakṣyasyenamihāgatam ||9||

waiśampāyana uwāca||

apaśyamānastamṛṣiṃ tayā coktastathā nṛpaḥ |
tāṃ ca dṛṣṭwā warārohāṃ śrīmatīṃ cāruhāsinīm ||10||

wibhrājamānāṃ wapuṣā tapasā ca damena ca |
rūpayauwanasampannāmityuwāca mahīpatiḥ ||11||

kāsi kasyāsi suśroṇi kimarthaṃ cāgatā wanam |
ewaṃrūpaguṇopetā kutastwamasi śobhane ||12||

darśanādewa hi śubhe twayā me'pahṛtaṃ manaḥ |
icchāmi twāmahaṃ jñātuṃ tanmamācakṣwa śobhane ||13||

ewamuktā tadā kanyā tena rājñā tadāśrame |
uwāca hasatī wākyamidaṃ sumadhurākṣaram ||14||

kaṇwaṣyāhaṃ bhagawato duḥṣanta duhitā matā |
tapaswino dhṛtimato dharmajñasya yaśaswinaḥ ||15||

duḥṣanta uwāca||

ūrdhwaretā mahābhāgo bhagawāṃllokapūjitaḥ |
caleddhi wṛttāddharmo'pi na caletsaṃśitawrataḥ ||16||

kathaṃ twaṃ tasya duhitā sambhūtā warawarṇinī |
saṃśayo me mahānatra taṃ me chettumihārhasi ||17||

śakuntalowāca||

yathāyamāgamo mahyaṃ yathā cedamabhūtpurā |
śṛṇu rājanyathātattwaṃ yathāsmi duhitā muneḥ ||18||

ṛṣiḥ kaścidihāgamya mama janmābhyacodayat |
tasmai prowāca bhagawānyathā tacchṛṇu pārthiwa ||19||

tapyamānaḥ kila purā wiśwāmitro mahattapaḥ |
subhṛśaṃ tāpayāmāsa śakraṃ suragaṇeśwaram ||20||

tapasā dīptawīryo'yaṃ sthānānmāṃ cyāwayediti |
bhītaḥ puraṃdarastasmānmenakāmidamabrawīt ||21||

guṇairdiwyairapsarasāṃ menake twaṃ wiśiṣyase |
śreyo me kuru kalyāṇi yattwāṃ wakṣyāmi tacchṛṇu ||22||

asāwādityasaṅkāśo wiśwāmitro mahātapāḥ |
tapyamānastapo ghoraṃ mama kampayate manaḥ ||23||

menake tawa bhāro'yaṃ wiśwāmitraḥ sumadhyame |
saṃśitātmā sudurdharṣa ugre tapasi wartate ||24||

sa māṃ na cyāwayetsthānāttaṃ wai gatwā pralobhaya |
cara tasya tapowighnaṃ kuru me priyamuttamam ||25||

rūpayauwanamādhuryaceṣṭitasmitabhāṣitaiḥ |
lobhayitwā warārohe tapasaḥ saṃniwartaya ||26||

menakowāca||

mahātejāḥ sa bhagawānsadaiwa ca mahātapāḥ |
kopanaśca tathā hyenaṃ jānāti bhagawānapi ||27||

tejasastapasaścaiwa kopasya ca mahātmanaḥ |
twamapyudwijase yasya nodwijeyamahaṃ katham ||28||

mahābhāgaṃ wasiṣṭhaṃ yaḥ putrairiṣṭairwyayojayat |
kṣatre jātaśca yaḥ pūrwamabhawadbrāhmaṇo balāt ||29||

śaucārthaṃ yo nadīṃ cakre durgamāṃ bahubhirjalaiḥ |
yāṃ tāṃ puṇyatamāṃ loke kauśikīti widurjanāḥ ||30||

babhāra yatrāsya purā kāle durge mahātmanaḥ |
dārānmataṅgo dharmātmā rājarṣirwyādhatāṃ gataḥ ||31||

atītakāle durbhikṣe yatraitya punarāśramam |
muniḥ pāreti nadyā wai nāma cakre tadā prabhuḥ ||32||

mataṅgaṃ yājayāṃ cakre yatra prītamanāḥ swayam |
twaṃ ca somaṃ bhayādyasya gataḥ pātuṃ śureśwara ||33||

ati nakṣatrawaṃśāṃśca kruddho nakṣatrasampadā |
prati śrawaṇapūrwāṇi nakṣatrāṇi sasarja yaḥ ||34||

etāni yasya karmāṇi tasyāhaṃ bhṛśamudwije |
yathā māṃ na dahetkruddhastathājñāpaya māṃ wibho ||35||

tejasā nirdahellokānkampayeddharaṇīṃ padā |
saṅkṣipecca mahāmeruṃ tūrṇamāwartayettathā ||36||

tādṛśaṃ tapasā yuktaṃ pradīptamiwa pāwakam |
kathamasmadwidhā bālā jitendriyamabhispṛśet ||37||

hutāśanamukhaṃ dīptaṃ sūryacandrākṣitārakam |
kālajihwaṃ suraśreṣṭha kathamasmadwidhā spṛśet ||38||

yamaśca somaśca maharṣayaśca; sādhyā wiśwe wālakhilyāśca sarwe |
ete'pi yasyodwijante prabhāwā; tkasmāttasmānmādṛśī nodwijeta ||39||

twayaiwamuktā ca kathaṃ samīpa; mṛṣerna gaccheyamahaṃ surendra |
rakṣāṃ tu me cintaya dewarāja; yathā twadarthaṃ rakṣitāhaṃ careyam ||40||

kāmaṃ tu me mārutastatra wāsaḥ; prakrīḍitāyā wiwṛṇotu dewa |
bhawecca me manmathastatra kārye; sahāyabhūtastawa dewaprasādāt ||41||

wanācca wāyuḥ surabhiḥ prawāye; ttasminkāle tamṛṣiṃ lobhayantyāḥ |
tathetyuktwā wihite caiwa tasmiṃ; stato yayau sāśramaṃ kauśikasya ||42||






                  66


śakuntalowāca||

ewamuktastayā śakraḥ saṃdideśa sadāgatim |
prātiṣṭhata tadā kāle menakā wāyunā saha ||1||

athāpaśyadwarārohā tapasā dagdhakilbiṣam |
wiśwāmitraṃ tapasyantaṃ menakā bhīrurāśrame ||2||

abhiwādya tataḥ sā taṃ prākrīḍadṛṣisaṃnidhau |
apowāha ca wāso'syā mārutaḥ śaśisaṃnibham ||3||

sāgacchattwaritā bhūmiṃ wāsastadabhiliṅgatī |
utsmayantīwa sawrīḍaṃ mārutaṃ warawarṇinī ||4||

gṛddhāṃ wāsasi sambhrāntāṃ menakāṃ munisattamaḥ |
anirdeśyawayorūpāmapaśyadwiwṛtāṃ tadā ||5||

tasyā rūpaguṇaṃ dṛṣṭwā sa tu wiprarṣabhastadā |
cakāra bhāwaṃ saṃsarge tayā kāmawaśaṃ gataḥ ||6||

nyamantrayata cāpyenāṃ sā cāpyaicchadaninditā |
tau tatra suciraṃ kālaṃ wane wyaharatāmubhau ||7||

ramamāṇau yathākāmaṃ yathaikadiwasaṃ tathā ||7||

janayāmāsa sa munirmenakāyāṃ śakuntalām |
prasthe himawato ramye mālinīmabhito nadīm ||8||

jātamutsṛjya taṃ garbhaṃ menakā mālinīmanu |
kṛtakāryā tatastūrṇamagacchacchakrasaṃsadam ||9||

taṃ wane wijane garbhaṃ siṃhawyāghrasamākule |
dṛṣṭwā śayānaṃ śakunāḥ samantātparyawārayan ||10||

nemāṃ hiṃsyurwane bālāṃ krawyādā māṃsagṛddhinaḥ |
paryarakṣanta tāṃ tatra śakuntā menakātmajām ||11||

upaspraṣṭuṃ gataścāhamapaśyaṃ śayitāmimām |
nirjane wipine'raṇye śakuntaiḥ pariwāritām ||12||

ānayitwā tataścaināṃ duhitṛtwe nyayojayam ||12||

śarīrakṛtprāṇadātā yasya cānnāni bhuñjate |
krameṇa te trayo'pyuktāḥ pitaro dharmaniścaye ||13||

nirjane ca wane yasmācchakuntaiḥ parirakṣitā |
śakuntaleti nāmāsyāḥ kṛtaṃ cāpi tato mayā ||14||

ewaṃ duhitaraṃ widdhi mama saumya śakuntalām |
śakuntalā ca pitaraṃ manyate māmaninditā ||15||

etadācaṣṭa pṛṣṭaḥ sanmama janma maharṣaye |
sutāṃ kaṇwasya māmewaṃ widdhi twaṃ manujādhipa ||16||

kaṇwaṃ hi pitaraṃ manye pitaraṃ swamajānatī |
iti te kathitaṃ rājanyathāwṛttaṃ śrutaṃ mayā ||17||






                  67


duḥṣanta uwāca||

suwyaktaṃ rājaputrī twaṃ yathā kalyāṇi bhāṣase |
bhāryā me bhawa suśroṇi brūhi kiṃ karawāṇi te ||1||

suwarṇamālā wāsāṃsi kuṇḍale parihāṭake |
nānāpattanaje śubhre maṇiratne ca śobhane ||2||

āharāmi tawādyāhaṃ niṣkādīnyajināni ca |
sarwaṃ rājyaṃ tawādyāstu bhāryā me bhawa śobhane ||3||

gāndharweṇa ca māṃ bhīru wiwāhenaihi sundari |
wiwāhānāṃ hi rambhoru gāndharwaḥ śreṣṭha ucyate ||4||

śakuntalowāca||

phalāhāro gato rājanpitā me ita āśramāt |
taṃ muhūrtaṃ pratīkṣaswa sa māṃ tubhyaṃ pradāsyati ||5||

duḥṣanta uwāca||

icchāmi twāṃ warārohe bhajamānāmanindite |
twadarthaṃ māṃ sthitaṃ widdhi twadgataṃ hi mano mama ||6||

ātmano bandhurātmaiwa gatirātmaiwa cātmanaḥ |
ātmanaiwātmano dānaṃ kartumarhasi dharmataḥ ||7||

aṣṭāwewa samāsena wiwāhā dharmataḥ smṛtāḥ |
brāhmo daiwastathaiwārṣaḥ prājāpatyastathāsuraḥ ||8||

gāndharwo rākṣasaścaiwa paiśācaścāṣṭamaḥ smṛtaḥ |
teṣāṃ dharmānyathāpūrwaṃ manuḥ swāyambhuwo'brawīt ||9||

praśastāṃścaturaḥ pūrwānbrāhmaṇasyopadhāraya |
ṣaḍānupūrwyā kṣatrasya widdhi dharmyānanindite ||10||

rājñāṃ tu rākṣaso'pyukto wiṭśūdreṣwāsuraḥ smṛtaḥ |
pañcānāṃ tu trayo dharmyā dwāwadharmyau smṛtāwiha ||11||

paiśācaścāsuraścaiwa na kartawyau kathañcana |
anena widhinā kāryo dharmasyaiṣā gatiḥ smṛtā ||12||

gāndharwarākṣasau kṣatre dharmyau tau mā wiśaṅkithāḥ |
pṛthagwā yadi wā miśrau kartawyau nātra saṃśayaḥ ||13||

sā twaṃ mama sakāmasya sakāmā warawarṇini |
gāndharweṇa wiwāhena bhāryā bhawitumarhasi ||14||

śakuntalowāca||

yadi dharmapathastweṣa yadi cātmā prabhurmama |
pradāne paurawaśreṣṭha śṛṇu me samayaṃ prabho ||15||

satyaṃ me pratijānīhi yattwāṃ wakṣyāmyahaṃ rahaḥ |
mama jāyeta yaḥ putraḥ sa bhawettwadanantaram ||16||

yuwarājo mahārāja satyametadbrawīhi me |
yadyetadewaṃ duḥṣanta astu me saṅgamastwayā ||17||

waiśampāyana uwāca||

ewamastwiti tāṃ rājā pratyuwācāwicārayan |
api ca twāṃ nayiṣyāmi nagaraṃ swaṃ śucismite ||18||

yathā twamarhā suśroṇi satyametadbrawīmi te ||18||

ewamuktwā sa rājarṣistāmaninditagāminīm |
jagrāha widhiwatpāṇāwuwāsa ca tayā saha ||19||

wiśwāsya caināṃ sa prāyādabrawīcca punaḥ punaḥ |
preṣayiṣye tawārthāya wāhinīṃ caturaṅgiṇīm ||20||

tayā twāmānayiṣyāmi niwāsaṃ swaṃ śucismite ||20||

iti tasyāḥ pratiśrutya sa nṛpo janamejaya |
manasā cintayanprāyātkāśyapaṃ prati pārthiwaḥ ||21||

bhagawāṃstapasā yuktaḥ śrutwā kiṃ nu kariṣyati |
ewaṃ sañcintayannewa prawiweśa swakaṃ puram ||22||

muhūrtayāte tasmiṃstu kaṇwo'pyāśramamāgamat |
śakuntalā ca pitaraṃ hriyā nopajagāma tam ||23||

wijñāyātha ca tāṃ kaṇwo diwyajñāno mahātapāḥ |
uwāca bhagawānprītaḥ paśyandiwyena cakṣuṣā ||24||

twayādya rājānwayayā māmanādṛtya yatkṛtaḥ |
puṃsā saha samāyogo na sa dharmopaghātakaḥ ||25||

kṣatriyasya hi gāndharwo wiwāhaḥ śreṣṭha ucyate |
sakāmāyāḥ sakāmena nirmantro rahasi smṛtaḥ ||26||

dharmātmā ca mahātmā ca duḥṣantaḥ puruṣottamaḥ |
abhyagacchaḥ patiṃ yaṃ twaṃ bhajamānaṃ śakuntale ||27||

mahātmā janitā loke putrastawa mahābalaḥ |
ya imāṃ sāgarāpāṅgāṃ kṛtsnāṃ bhokṣyati medinīm ||28||

paraṃ cābhiprayātasya cakraṃ tasya mahātmanaḥ |
bhawiṣyatyapratihataṃ satataṃ cakrawartinaḥ ||29||

tataḥ prakṣālya pādau sā wiśrāntaṃ munimabrawīt |
winidhāya tato bhāraṃ saṃnidhāya phalāni ca ||30||

mayā patirwṛto yo'sau duḥṣantaḥ puruṣottamaḥ |
tasmai sasaciwāya twaṃ prasādaṃ kartumarhasi ||31||

kaṇwa uwāca||

prasanna ewa tasyāhaṃ twatkṛte warawarṇini |
gṛhāṇa ca waraṃ mattastatkṛte yadabhīpsitam ||32||

waiśampāyana uwāca||

tato dharmiṣṭhatāṃ wawre rājyāccāskhalanaṃ tathā |
śakuntalā paurawāṇāṃ duḥṣantahitakāmyayā ||33||






                  68


waiśampāyana uwāca||

pratijñāya tu duḥṣante pratiyāte śakuntalā |
garbhaṃ suṣāwa wāmoruḥ kumāramamitaujasam ||1||

triṣu warṣeṣu pūrṇeṣu diptānalasamadyutim |
rūpaudāryaguṇopetaṃ dauḥṣantiṃ janamejaya ||2||

jātakarmādisaṃskāraṃ kaṇwaḥ puṇyakṛtāṃ waraḥ |
tasyātha kārayāmāsa wardhamānasya dhīmataḥ ||3||

dantaiḥ śuklaiḥ śikharibhiḥ siṃhasaṃhanano yuwā |
cakrāṅkitakaraḥ śrīmānmahāmūrdhā mahābalaḥ ||4||

kumāro dewagarbhābhaḥ sa tatrāśu wyawardhata ||4||

ṣaḍwarṣa ewa bālaḥ sa kaṇwāśramapadaṃ prati |
wyāghrānsiṃhānwarāhāṃśca gajāṃśca mahiṣāṃstathā ||5||

baddhwā wṛkṣeṣu balawānāśramasya samantataḥ |
ārohandamayaṃścaiwa krīḍaṃśca paridhāwati ||6||

tato'sya nāma cakruste kaṇwāśramaniwāsinaḥ |
astwayaṃ sarwadamanaḥ sarwaṃ hi damayatyayam ||7||

sa sarwadamano nāma kumāraḥ samapadyata |
wikrameṇaujasā caiwa balena ca samanwitaḥ ||8||

taṃ kumāramṛṣirdṛṣṭwā karma cāsyātimānuṣam |
samayo yauwarājyāyetyabrawīcca śakuntalām ||9||

tasya tadbalamājñāya kaṇwaḥ śiṣyānuwāca ha |
śakuntalāmimāṃ śīghraṃ sahaputrāmito''śramāt ||10||

bhartre prāpayatādyaiwa sarwalakṣaṇapūjitām ||10||

nārīṇāṃ cirawāso hi bāndhaweṣu na rocate |
kīrticāritradharmaghnastasmānnayata māciram ||11||

tathetyuktwā tu te sarwe prātiṣṭhantāmitaujasaḥ |
śakuntalāṃ puraskṛtya saputrāṃ gajasāhwayam ||12||

gṛhītwāmaragarbhābhaṃ putraṃ kamalalocanam |
ājagāma tataḥ śubhrā duḥṣantawiditādwanāt ||13||

abhisṛtya ca rājānaṃ widitā sā praweśitā |
saha tenaiwa putreṇa taruṇādityawarcasā ||14||

pūjayitwā yathānyāyamabrawīttaṃ śakuntalā |
ayaṃ putrastwayā rājanyauwarājye'bhiṣicyatām ||15||

twayā hyayaṃ suto rājanmayyutpannaḥ suropamaḥ |
yathāsamayametasminwartaswa puruṣottama ||16||

yathā samāgame pūrwaṃ kṛtaḥ sa samayastwayā |
taṃ smaraswa mahābhāga kaṇwāśramapadaṃ prati ||17||

so'tha śrutwaiwa tadwākyaṃ tasyā rājā smarannapi |
abrawīnna smarāmīti kasya twaṃ duṣṭatāpasi ||18||

dharmakāmārthasambandhaṃ na smarāmi twayā saha |
gaccha wā tiṣṭha wā kāmaṃ yadwāpīcchasi tatkuru ||19||

saiwamuktā warārohā wrīḍitewa manaswinī |
wisañjñewa ca duḥkhena tasthau sthāṇuriwācalā ||20||

saṃrambhāmarṣatāmrākṣī sphuramāṇoṣṭhasampuṭā |
kaṭākṣairnirdahantīwa tiryagrājānamaikṣata ||21||

ākāraṃ gūhamānā ca manyunābhisamīritā |
tapasā sambhṛtaṃ tejo dhārayāmāsa wai tadā ||22||

sā muhūrtamiwa dhyātwā duḥkhāmarṣasamanwitā |
bhartāramabhisamprekṣya kruddhā wacanamabrawīt ||23||

jānannapi mahārāja kasmādewaṃ prabhāṣase |
na jānāmīti niḥsaṅgaṃ yathānyaḥ prākṛtastathā ||24||

atra te hṛdayaṃ weda satyasyaiwānṛtasya ca |
kalyāṇa bata sākṣī twaṃ mātmānamawamanyathāḥ ||25||

yo'nyathā santamātmānamanyathā pratipadyate |
kiṃ tena na kṛtaṃ pāpaṃ coreṇātmāpahāriṇā ||26||

eko'hamasmīti ca manyase twaṃ; na hṛcchayaṃ wetsi muniṃ purāṇam |
yo weditā karmaṇaḥ pāpakasya; tasyāntike twaṃ wṛjinaṃ karoṣi ||27||

manyate pāpakaṃ kṛtwā na kaścidwetti māmiti |
widanti cainaṃ dewāśca swaścaiwāntarapūruṣaḥ ||28||

ādityacandrāwanilānalau ca; dyaurbhūmirāpo hṛdayaṃ yamaśca |
ahaśca rātriśca ubhe ca sandhye; dharmaśca jānāti narasya wṛttam ||29||

yamo waiwaswatastasya niryātayati duṣkṛtam |
hṛdi sthitaḥ karmasākṣī kṣetrajño yasya tuṣyati ||30||

na tu tuṣyati yasyaiṣa puruṣasya durātmanaḥ |
taṃ yamaḥ pāpakarmāṇaṃ niryātayati duṣkṛtam ||31||

awamanyātmanātmānamanyathā pratipadyate |
dewā na tasya śreyāṃso yasyātmāpi na kāraṇam ||32||

swayaṃ prāpteti māmewaṃ māwamaṃsthāḥ patiwratām |
arghyārhāṃ nārcayasi māṃ swayaṃ bhāryāmupasthitām ||33||

kimarthaṃ māṃ prākṛtawadupaprekṣasi saṃsadi |
na khalwahamidaṃ śūnye raumi kiṃ na śṛṇoṣi me ||34||

yadi me yācamānāyā wacanaṃ na kariṣyasi |
duḥṣanta śatadhā mūrdhā tataste'dya phaliṣyati ||35||

bhāryāṃ patiḥ samprawiśya sa yasmājjāyate punaḥ |
jāyāyā iti jāyātwaṃ purāṇāḥ kawayo widuḥ ||36||

yadāgamawataḥ puṃsastadapatyaṃ prajāyate |
tattārayati santatyā pūrwapretānpitāmahān ||37||

punnāmno narakādyasmātpitaraṃ trāyate sutaḥ |
tasmātputra iti proktaḥ swayamewa swayambhuwā ||38||

sā bhāryā yā gṛhe dakṣā sā bhāryā yā prajāwatī |
sā bhāryā yā patiprāṇā sā bhāryā yā patiwratā ||39||

ardhaṃ bhāryā manuṣyasya bhāryā śreṣṭhatamaḥ sakhā |
bhāryā mūlaṃ triwargasya bhāryā mitraṃ mariṣyataḥ ||40||

bhāryāwantaḥ kriyāwantaḥ sabhāryā gṛhamedhinaḥ |
bhāryāwantaḥ pramodante bhāryāwantaḥ śriyānwitāḥ ||41||

sakhāyaḥ prawiwikteṣu bhawantyetāḥ priyaṃwadāḥ |
pitaro dharmakāryeṣu bhawantyārtasya mātaraḥ ||42||

kāntāreṣwapi wiśrāmo narasyādhwanikasya wai |
yaḥ sadāraḥ sa wiśwāsyastasmāddārāḥ parā gatiḥ ||43||

saṃsarantamapi pretaṃ wiṣameṣwekapātinam |
bhāryaiwānweti bhartāraṃ satataṃ yā patiwratā ||44||

prathamaṃ saṃsthitā bhāryā patiṃ pretya pratīkṣate |
pūrwaṃ mṛtaṃ ca bhartāraṃ paścātsādhwyanugacchati ||45||

etasmātkāraṇādrājanpāṇigrahaṇamiṣyate |
yadāpnoti patirbhāryāmiha loke paratra ca ||46||

ātmātmanaiwa janitaḥ putra ityucyate budhaiḥ |
tasmādbhāryāṃ naraḥ paśyenmātṛwatputramātaram ||47||

bhāryāyāṃ janitaṃ putramādarśe swamiwānanam |
hlādate janitā preṣkya swargaṃ prāpyewa puṇyakṛt ||48||

dahyamānā manoduḥkhairwyādhibhiścāturā narāḥ |
hlādante sweṣu dāreṣu gharmārtāḥ salileṣwiwa ||49||

susaṃrabdho'pi rāmāṇāṃ na brūyādapriyaṃ budhaḥ |
ratiṃ prītiṃ ca dharmaṃ ca tāswāyattamawekṣya ca ||50||

ātmano janmanaḥ kṣetraṃ puṇyaṃ rāmāḥ sanātanam |
ṛṣīṇāmapi kā śaktiḥ sraṣṭuṃ rāmāmṛte prajāḥ ||51||

paripatya yadā sūnurdharaṇīreṇuguṇṭhitaḥ |
piturāśliṣyate'ṅgāni kimiwāstyadhikaṃ tataḥ ||52||

sa twaṃ swayamanuprāptaṃ sābhilāṣamimaṃ sutam |
prekṣamāṇaṃ ca kākṣeṇa kimarthamawamanyase ||53||

aṇḍāni bibhrati swāni na bhindanti pipīlikāḥ |
na bharethāḥ kathaṃ nu twaṃ dharmajñaḥ sanswamātmajam ||54||

na wāsasāṃ na rāmāṇāṃ nāpāṃ sparśastathā sukhaḥ |
śiśorāliṅgyamānasya sparśaḥ sūnoryathā sukhaḥ ||55||

brāhmaṇo dwipadāṃ śreṣṭho gaurwariṣṭhā catuṣpadām |
gururgarīyasāṃ śreṣṭhaḥ putraḥ sparśawatāṃ waraḥ ||56||

spṛśatu twāṃ samāśliṣya putro'yaṃ priyadarśanaḥ |
putrasparśātsukhataraḥ sparśo loke na widyate ||57||

triṣu warṣeṣu pūrṇeṣu prajātāhamariṃdama |
imaṃ kumāraṃ rājendra tawa śokapraṇāśanam ||58||

āhartā wājimedhasya śatasaṅkhyasya paurawa |
iti wāgantarikṣe māṃ sūtake'bhyawadatpurā ||59||

nanu nāmāṅkamāropya snehādgrāmāntaraṃ gatāḥ |
mūrdhni putrānupāghrāya pratinandanti mānawāḥ ||60||

wedeṣwapi wadantīmaṃ mantrawādaṃ dwijātayaḥ |
jātakarmaṇi putrāṇāṃ tawāpi widitaṃ tathā ||61||

aṅgādaṅgātsambhawasi hṛdayādabhijāyase |
ātmā wai putranāmāsi sa jīwa śaradaḥ śatam ||62||

poṣo hi twadadhīno me santānamapi cākṣayam |
tasmāttwaṃ jīwa me watsa susukhī śaradāṃ śatam ||63||

twadaṅgebhyaḥ prasūto'yaṃ puruṣātpuruṣo'paraḥ |
sarasīwāmale''tmānaṃ dwitīyaṃ paśya me sutam ||64||

yathā hyāhawanīyo'gnirgārhapatyātpraṇīyate |
tathā twattaḥ prasūto'yaṃ twamekaḥ sandwidhā kṛtaḥ ||65||

mṛgāpakṛṣṭena hi te mṛgayāṃ paridhāwatā |
ahamāsāditā rājankumārī piturāśrame ||66||

urwaśī pūrwacittiśca sahajanyā ca menakā |
wiśwācī ca ghṛtācī ca ṣaḍewāpsarasāṃ warāḥ ||67||

tāsāṃ māṃ menakā nāma brahmayonirwarāpsarāḥ |
diwaḥ samprāpya jagatīṃ wiśwāmitrādajījanat ||68||

sā māṃ himawataḥ pṛṣṭhe suṣuwe menakāpsarāḥ |
awakīrya ca māṃ yātā parātmajamiwāsatī ||69||

kiṃ nu karmāśubhaṃ pūrwaṃ kṛtawatyasmi janmani |
yadahaṃ bāndhawaistyaktā bālye samprati ca twayā ||70||

kāmaṃ twayā parityaktā gamiṣyāmyahamāśramam |
imaṃ tu bālaṃ santyaktuṃ nārhasyātmajamātmanā ||71||

duḥṣanta uwāca||

na putramabhijānāmi twayi jātaṃ śakuntale |
asatyawacanā nāryaḥ kaste śraddhāsyate wacaḥ ||72||

menakā niranukrośā bandhakī jananī tawa |
yayā himawataḥ pṛṣṭhe nirmālyewa praweritā ||73||

sa cāpi niranukrośaḥ kṣatrayoniḥ pitā tawa |
wiśwāmitro brāhmaṇatwe lubdhaḥ kāmaparāyaṇaḥ ||74||

menakāpsarasāṃ śreṣṭhā maharṣīṇāṃ ca te pitā |
tayorapatyaṃ kasmāttwaṃ puṃścalīwābhidhāsyasi ||75||

aśraddheyamidaṃ wākyaṃ kathayantī na lajjase |
wiśeṣato matsakāśe duṣṭatāpasi gamyatām ||76||

kwa maharṣiḥ sadaiwograḥ sāpsarā kwa ca menakā |
kwa ca twamewaṃ kṛpaṇā tāpasīweṣadhāriṇī ||77||

atikāyaśca putraste bālo'pi balawānayam |
kathamalpena kālena śālaskandha iwodgataḥ ||78||

sunikṛṣṭā ca yoniste puṃścalī pratibhāsi me |
yadṛcchayā kāmarāgājjātā menakayā hyasi ||79||

sarwametatparokṣaṃ me yattwaṃ wadasi tāpasi |
nāhaṃ twāmabhijānāmi yatheṣṭaṃ gamyatāṃ twayā ||80||






                  69


śakuntalowāca||

rājansarṣapamātrāṇi paracchidrāṇi paśyasi |
ātmano bilwamātrāṇi paśyannapi na paśyasi ||1||

menakā tridaśeṣwewa tridaśāścānu menakām |
mamaiwodricyate janma duḥṣanta tawa janmataḥ ||2||

kṣitāwaṭasi rājaṃstwamantarikṣe carāmyaham |
āwayorantaraṃ paśya merusarṣapayoriwa ||3||

mahendrasya kuberasya yamasya waruṇasya ca |
bhawanānyanusaṃyāmi prabhāwaṃ paśya me nṛpa ||4||

satyaścāpi prawādo'yaṃ yaṃ prawakṣyāmi te'nagha |
nidarśanārthaṃ na dweṣāttacchrutwā kṣantumarhasi ||5||

wirūpo yāwadādarśe nātmanaḥ paśyate mukham |
manyate tāwadātmānamanyebhyo rūpawattaram ||6||

yadā tu mukhamādarśe wikṛtaṃ so'bhiwīkṣate |
tadetaraṃ wijānāti ātmānaṃ netaraṃ janam ||7||

atīwa rūpasampanno na kiñcidawamanyate |
atīwa jalpandurwāco bhawatīha wiheṭhakaḥ ||8||

mūrkho hi jalpatāṃ puṃsāṃ śrutwā wācaḥ śubhāśubhāḥ |
aśubhaṃ wākyamādatte purīṣamiwa sūkaraḥ ||9||

prājñastu jalpatāṃ puṃsāṃ śrutwā wācaḥ śubhāśubhāḥ |
guṇawadwākyamādatte haṃsaḥ kṣīramiwāmbhasaḥ ||10||

anyānpariwadansādhuryathā hi paritapyate |
tathā pariwadannanyāṃstuṣṭo bhawati durjanaḥ ||11||

abhiwādya yathā wṛddhānsanto gacchanti nirwṛtim |
ewaṃ sajjanamākruśya mūrkho bhawati nirwṛtaḥ ||12||

sukhaṃ jīwantyadoṣajñā mūrkhā doṣānudarśinaḥ |
yatra wācyāḥ paraiḥ santaḥ parānāhustathāwidhān ||13||

ato hāsyataraṃ loke kiñcidanyanna widyate |
yatra durjana ityāha durjanaḥ sajjanaṃ swayam ||14||

satyadharmacyutātpuṃsaḥ kruddhādāśīwiṣādiwa |
anāstiko'pyudwijate janaḥ kiṃ punarāstikaḥ ||15||

swayamutpādya wai putraṃ sadṛśaṃ yo'wamanyate |
tasya dewāḥ śriyaṃ ghnanti na ca lokānupāśnute ||16||

kulawaṃśapratiṣṭhāṃ hi pitaraḥ putramabruwan |
uttamaṃ sarwadharmāṇāṃ tasmātputraṃ na santyajet ||17||

swapatnīprabhawānpañca labdhānkrītānwiwardhitān |
kṛtānanyāsu cotpannānputrānwai manurabrawīt ||18||

dharmakīrtyāwahā nṛṇāṃ manasaḥ prītiwardhanāḥ |
trāyante narakājjātāḥ putrā dharmaplawāḥ pitṛn ||19||

sa twaṃ nṛpatiśārdūla na putraṃ tyaktumarhasi |
ātmānaṃ satyadharmau ca pālayāno mahīpate ||20||

narendrasiṃha kapaṭaṃ na woḍhuṃ twamihārhasi ||20||

waraṃ kūpaśatādwāpī waraṃ wāpīśatātkratuḥ |
waraṃ kratuśatātputraḥ satyaṃ putraśatādwaram ||21||

aśwamedhasahasraṃ ca satyaṃ ca tulayā dhṛtam |
aśwamedhasahasrāddhi satyamewa wiśiṣyate ||22||

sarwawedādhigamanaṃ sarwatīrthāwagāhanam |
satyaṃ ca wadato rājansamaṃ wā syānna wā samam ||23||

nāsti satyātparo dharmo na satyādwidyate param |
na hi tīwrataraṃ kiñcidanṛtādiha widyate ||24||

rājansatyaṃ paraṃ brahma satyaṃ ca samayaḥ paraḥ |
mā tyākṣīḥ samayaṃ rājansatyaṃ saṅgatamastu te ||25||

anṛte cetprasaṅgaste śraddadhāsi na cetswayam |
ātmano hanta gacchāmi twādṛśe nāsti saṅgatam ||26||

ṛte'pi twayi duḥṣanta śailarājāwataṃsakām |
caturantāmimāmurwīṃ putro me pālayiṣyati ||27||

waiśampāyana uwāca||

etāwaduktwā wacanaṃ prātiṣṭhata śakuntalā |
athāntarikṣe duḥṣantaṃ wāguwācāśarīriṇī ||28||

ṛtwikpurohitācāryairmantribhiścāwṛtaṃ tadā ||28||

bhastrā mātā pituḥ putro yena jātaḥ sa ewa saḥ |
bharaswa putraṃ duḥṣanta māwamaṃsthāḥ śakuntalām ||29||

retodhāḥ putra unnayati naradewa yamakṣayāt |
twaṃ cāsya dhātā garbhasya satyamāha śakuntalā ||30||

jāyā janayate putramātmano'ṅgaṃ dwidhā kṛtam |
tasmādbharaswa duḥṣanta putraṃ śākuntalaṃ nṛpa ||31||

abhūtireṣā kastyajyājjīwañjīwantamātmajam |
śākuntalaṃ mahātmānaṃ dauḥṣantiṃ bhara paurawa ||32||

bhartawyo'yaṃ twayā yasmādasmākaṃ wacanādapi |
tasmādbhawatwayaṃ nāmnā bharato nāma te sutaḥ ||33||

tacchrutwā paurawo rājā wyāhṛtaṃ wai diwaukasām |
purohitamamātyāṃśca samprahṛṣṭo'brawīdidam ||34||

śṛṇwantwetadbhawanto'sya dewadūtasya bhāṣitam |
ahamapyewamewainaṃ jānāmi swayamātmajam ||35||

yadyahaṃ wacanādewa gṛhṇīyāmimamātmajam |
bhaweddhi śaṅkā lokasya naiwaṃ śuddho bhawedayam ||36||

taṃ wiśodhya tadā rājā dewadūtena bhārata |
hṛṣṭaḥ pramuditaścāpi pratijagrāha taṃ sutam ||37||

mūrdhni cainamupāghrāya sasnehaṃ pariṣaswaje |
sabhājyamāno wipraiśca stūyamānaśca bandibhiḥ ||38||

sa mudaṃ paramāṃ lebhe putrasaṃsparśajāṃ nṛpaḥ ||38||

tāṃ caiwa bhāryāṃ dharmajñaḥ pūjayāmāsa dharmataḥ |
abrawīccaiwa tāṃ rājā sāntwapūrwamidaṃ wacaḥ ||39||

kṛto lokaparokṣo'yaṃ sambandho wai twayā saha |
tasmādetanmayā dewi twacchuddhyarthaṃ wicāritam ||40||

manyate caiwa lokaste strībhāwānmayi saṅgatam |
putraścāyaṃ wṛto rājye mayā tasmādwicāritam ||41||

yacca kopitayātyarthaṃ twayokto'smyapriyaṃ priye |
praṇayinyā wiśālākṣi tatkṣāntaṃ te mayā śubhe ||42||

tāmewamuktwā rājarṣirduḥṣanto mahiṣīṃ priyām |
wāsobhirannapānaiśca pūjayāmāsa bhārata ||43||

duḥṣantaśca tato rājā putraṃ śākuntalaṃ tadā |
bharataṃ nāmataḥ kṛtwā yauwarājye'bhyaṣecayat ||44||

tasya tatprathitaṃ cakraṃ prāwartata mahātmanaḥ |
bhāswaraṃ diwyamajitaṃ lokasaṃnādanaṃ mahat ||45||

sa wijitya mahīpālāṃścakāra waśawartinaḥ |
cacāra ca satāṃ dharmaṃ prāpa cānuttamaṃ yaśaḥ ||46||

sa rājā cakrawartyāsītsārwabhaumaḥ pratāpawān |
īje ca bahubhiryajñairyathā śakro marutpatiḥ ||47||

yājayāmāsa taṃ kaṇwo dakṣawadbhūridakṣiṇam |
śrīmāngowitataṃ nāma wājimedhamawāpa saḥ ||48||

yasminsahasraṃ padmānāṃ kaṇwāya bharato dadau ||48||

bharatādbhāratī kīrtiryenedaṃ bhārataṃ kulam |
apare ye ca pūrwe ca bhāratā iti wiśrutāḥ ||49||

bharatasyānwawāye hi dewakalpā mahaujasaḥ |
babhūwurbrahmakalpāśca bahawo rājasattamāḥ ||50||

yeṣāmaparimeyāni nāmadheyāni sarwaśaḥ |
teṣāṃ tu te yathāmukhyaṃ kīrtayiṣyāmi bhārata ||51||

mahābhāgāndewakalpānsatyārjawaparāyaṇān ||51||






              yayātyupākhyānam
                  70


waiśampāyana uwāca||

prajāpatestu dakṣasya manorwaiwaswatasya ca |
bharatasya kuroḥ pūrorajamīḍhasya cānwaye ||1||

yādawānāmimaṃ waṃśaṃ paurawāṇāṃ ca sarwaśaḥ |
tathaiwa bhāratānāṃ ca puṇyaṃ swastyayanaṃ mahat ||2||

dhanyaṃ yaśasyamāyuṣyaṃ kīrtayiṣyāmi te'nagha ||2||

tejobhiruditāḥ sarwe maharṣisamatejasaḥ |
daśa pracetasaḥ putrāḥ santaḥ pūrwajanāḥ smṛtāḥ ||3||

meghajenāgninā ye te pūrwaṃ dagdhā mahaujasaḥ ||3||

tebhyaḥ prācetaso jajñe dakṣo dakṣādimāḥ prajāḥ |
sambhūtāḥ puruṣawyāghra sa hi lokapitāmahaḥ ||4||

wīriṇyā saha saṅgamya dakṣaḥ prācetaso muniḥ |
ātmatulyānajanayatsahasraṃ saṃśitawratān ||5||

sahasrasaṅkhyānsamitānsutāndakṣasya nāradaḥ |
mokṣamadhyāpayāmāsa sāṅkhyajñānamanuttamam ||6||

tataḥ pañcāśataṃ kanyāḥ putrikā abhisaṃdadhe |
prajāpatiḥ prajā dakṣaḥ sisṛkṣurjanamejaya ||7||

dadau sa daśa dharmāya kaśyapāya trayodaśa |
kālasya nayane yuktāḥ saptawiṃśatimindawe ||8||

trayodaśānāṃ patnīnāṃ yā tu dākṣāyaṇī warā |
mārīcaḥ kaśyapastasyāmādityānsamajījanat ||9||

indrādīnwīryasampannānwiwaswantamathāpi ca ||9||

wiwaswataḥ suto jajñe yamo waiwaswataḥ prabhuḥ |
mārtaṇḍaśca yamasyāpi putro rājannajāyata ||10||

mārtaṇḍasya manurdhīmānajāyata sutaḥ prabhuḥ |
manorwaṃśo mānawānāṃ tato'yaṃ prathito'bhawat ||11||

brahmakṣatrādayastasmānmanorjātāstu mānawāḥ ||11||

tatrābhawattadā rājanbrahma kṣatreṇa saṅgatam |
brāhmaṇā mānawāsteṣāṃ sāṅgaṃ wedamadīdharan ||12||

wenaṃ dhṛṣṇuṃ nariṣyantaṃ nābhāgekṣwākumewa ca |
karūṣamatha śaryātiṃ tathaiwātrāṣṭamīmilām ||13||

pṛṣadhranawamānāhuḥ kṣatradharmaparāyaṇān |
nābhāgāriṣṭadaśamānmanoḥ putrānmahābalān ||14||

pañcāśataṃ manoḥ putrāstathaiwānye'bhawankṣitau |
anyonyabhedātte sarwe wineśuriti naḥ śrutam ||15||

purūrawāstato widwānilāyāṃ samapadyata |
sā wai tasyābhawanmātā pitā ceti hi naḥ śrutam ||16||

trayodaśa samudrasya dwīpānaśnanpurūrawāḥ |
amānuṣairwṛtaḥ sattwairmānuṣaḥ sanmahāyaśāḥ ||17||

wipraiḥ sa wigrahaṃ cakre wīryonmattaḥ purūrawāḥ |
jahāra ca sa wiprāṇāṃ ratnānyutkrośatāmapi ||18||

sanatkumārastaṃ rājanbrahmalokādupetya ha |
anudarśayāṃ tataścakre pratyagṛhṇānna cāpyasau ||19||

tato maharṣibhiḥ kruddhaiḥ śaptaḥ sadyo wyanaśyata |
lobhānwito madabalānnaṣṭasañjño narādhipaḥ ||20||

sa hi gandharwalokastha urwaśyā sahito wirāṭ |
ānināya kriyārthe'gnīnyathāwadwihitāṃstridhā ||21||

ṣaṭputrā jajñire'thailādāyurdhīmānamāwasuḥ |
dṛḍhāyuśca wanāyuśca śrutāyuścorwaśīsutāḥ ||22||

nahuṣaṃ wṛddhaśarmāṇaṃ rajiṃ rambhamanenasam |
swarbhānawīsutānetānāyoḥ putrānpracakṣate ||23||

āyuṣo nahuṣaḥ putro dhīmānsatyaparākramaḥ |
rājyaṃ śaśāsa sumahaddharmeṇa pṛthiwīpatiḥ ||24||

pitṛndewānṛṣīnwiprāngandharworagarākṣasān |
nahuṣaḥ pālayāmāsa brahmakṣatramatho wiśaḥ ||25||

sa hatwā dasyusaṅghātānṛṣīnkaramadāpayat |
paśuwaccaiwa tānpṛṣṭhe wāhayāmāsa wīryawān ||26||

kārayāmāsa cendratwamabhibhūya diwaukasaḥ |
tejasā tapasā caiwa wikrameṇaujasā tathā ||27||

yatiṃ yayātiṃ saṃyātimāyātiṃ pāñcamuddhawam |
nahuṣo janayāmāsa ṣaṭputrānpriyawāsasi ||28||

yayātirnāhuṣaḥ samrāḍāsītsatyaparākramaḥ |
sa pālayāmāsa mahīmīje ca wiwidhaiḥ sawaiḥ ||29||

atiśaktyā pitṛnarcandewāṃśca prayataḥ sadā |
anwagṛhṇātprajāḥ sarwā yayātiraparājitaḥ ||30||

tasya putrā maheṣwāsāḥ sarwaiḥ samuditā guṇaiḥ |
dewayānyāṃ mahārāja śarmiṣṭhāyāṃ ca jajñire ||31||

dewayānyāmajāyetāṃ yadusturwasurewa ca |
druhyuścānuśca pūruśca śarmiṣṭhāyāṃ prajajñire ||32||

sa śāśwatīḥ samā rājanprajā dharmeṇa pālayan |
jarāmārchanmahāghorāṃ nāhuṣo rūpanāśinīm ||33||

jarābhibhūtaḥ putrānsa rājā wacanamabrawīt |
yaduṃ pūruṃ turwasuṃ ca druhyuṃ cānuṃ ca bhārata ||34||

yauwanena carankāmānyuwā yuwatibhiḥ saha |
wihartumahamicchāmi sāhyaṃ kuruta putrakāḥ ||35||

taṃ putro dewayāneyaḥ pūrwajo yadurabrawīt |
kiṃ kāryaṃ bhawataḥ kāryamasmābhiryauwanena ca ||36||

yayātirabrawīttaṃ wai jarā me pratigṛhyatām |
yauwanena twadīyena careyaṃ wiṣayānaham ||37||

yajato dīrghasatrairme śāpāccośanaso muneḥ |
kāmārthaḥ parihīṇo me tapye'haṃ tena putrakāḥ ||38||

māmakena śarīreṇa rājyamekaḥ praśāstu waḥ |
ahaṃ tanwābhinawayā yuwā kāmānawāpnuyām ||39||

na te tasya pratyagṛhṇanyaduprabhṛtayo jarām |
tamabrawīttataḥ pūruḥ kanīyānsatyawikramaḥ ||40||

rājaṃścarābhinawayā tanwā yauwanagocaraḥ |
ahaṃ jarāṃ samāsthāya rājye sthāsyāmi te''jñayā ||41||

ewamuktaḥ sa rājarṣistapowīryasamāśrayāt |
sañcārayāmāsa jarāṃ tadā putre mahātmani ||42||

pauraweṇātha wayasā rājā yauwanamāsthitaḥ |
yāyātenāpi wayasā rājyaṃ pūrurakārayat ||43||

tato warṣasahasrānte yayātiraparājitaḥ |
atṛpta ewa kāmānāṃ pūruṃ putramuwāca ha ||44||

twayā dāyādawānasmi twaṃ me waṃśakaraḥ sutaḥ |
paurawo waṃśa iti te khyātiṃ loke gamiṣyati ||45||

tataḥ sa nṛpaśārdūlaḥ pūruṃ rājye'bhiṣicya ca |
kālena mahatā paścātkāladharmamupeyiwān ||46||






                  71


janamejaya uwāca||

yayātiḥ pūrwako'smākaṃ daśamo yaḥ prajāpateḥ |
kathaṃ sa śukratanayāṃ lebhe paramadurlabhām ||1||

etadicchāmyahaṃ śrotuṃ wistareṇa dwijottama |
ānupūrwyā ca me śaṃsa pūrorwaṃśakarānpṛthak ||2||

waiśampāyana uwāca||

yayātirāsīdrājarṣirdewarājasamadyutiḥ |
taṃ śukrawṛṣaparwāṇau wawrāte wai yathā purā ||3||

tatte'haṃ samprawakṣyāmi pṛcchato janamejaya |
dewayānyāśca saṃyogaṃ yayāternāhuṣasya ca ||4||

surāṇāmasurāṇāṃ ca samajāyata wai mithaḥ |
aiśwaryaṃ prati saṅgharṣastrailokye sacarācare ||5||

jigīṣayā tato dewā wawrire''ṅgirasaṃ munim |
paurohityena yājyārthe kāwyaṃ tūśanasaṃ pare ||6||

brāhmaṇau tāwubhau nityamanyonyaspardhinau bhṛśam ||6||

tatra dewā nijaghnuryāndānawānyudhi saṅgatān |
tānpunarjīwayāmāsa kāwyo widyābalāśrayāt ||7||

tataste punarutthāya yodhayāṃ cakrire surān ||7||

asurāstu nijaghnuryānsurānsamaramūrdhani |
na tānsañjīwayāmāsa bṛhaspatirudāradhīḥ ||8||

na hi weda sa tāṃ widyāṃ yāṃ kāwyo weda wīryawān |
sañjīwanīṃ tato dewā wiṣādamagamanparam ||9||

te tu dewā bhayodwignāḥ kāwyāduśanasastadā |
ūcuḥ kacamupāgamya jyeṣṭhaṃ putraṃ bṛhaspateḥ ||10||

bhajamānānbhajaswāsmānkuru naḥ sāhyamuttamam |
yāsau widyā niwasati brāhmaṇe'mitatejasi ||11||

śukre tāmāhara kṣipraṃ bhāgabhāṅno bhawiṣyasi ||11||

wṛṣaparwasamīpe sa śakyo draṣṭuṃ twayā dwijaḥ |
rakṣate dānawāṃstatra na sa rakṣatyadānawān ||12||

tamārādhayituṃ śakto bhawānpūrwawayāḥ kawim |
dewayānīṃ ca dayitāṃ sutāṃ tasya mahātmanaḥ ||13||

twamārādhayituṃ śakto nānyaḥ kaścana widyate |
śīladākṣiṇyamādhuryairācāreṇa damena ca ||14||

dewayānyāṃ hi tuṣṭāyāṃ widyāṃ tāṃ prāpsyasi dhruwam ||14||

tathetyuktwā tataḥ prāyādbṛhaspatisutaḥ kacaḥ |
tadābhipūjito dewaiḥ samīpaṃ wṛṣaparwaṇaḥ ||15||

sa gatwā twarito rājandewaiḥ sampreṣitaḥ kacaḥ |
asurendrapure śukraṃ dṛṣṭwā wākyamuwāca ha ||16||

ṛṣeraṅgirasaḥ pautraṃ putraṃ sākṣādbṛhaspateḥ |
nāmnā kaca iti khyātaṃ śiṣyaṃ gṛhṇātu māṃ bhawān ||17||

brahmacaryaṃ cariṣyāmi twayyahaṃ paramaṃ gurau |
anumanyaswa māṃ brahmansahasraṃ pariwatsarān ||18||

śukra uwāca||

kaca suswāgataṃ te'stu pratigṛhṇāmi te wacaḥ |
arcayiṣye'hamarcyaṃ twāmarcito'stu bṛhaspatiḥ ||19||

waiśampāyana uwāca||

kacastu taṃ tathetyuktwā pratijagrāha tadwratam |
ādiṣṭaṃ kawiputreṇa śukreṇośanasā swayam ||20||

wratasya wratakālaṃ sa yathoktaṃ pratyagṛhṇata |
ārādhayannupādhyāyaṃ dewayānīṃ ca bhārata ||21||

nityamārādhayiṣyaṃstāṃ yuwā yauwanago''mukhe |
gāyannṛtyanwādayaṃśca dewayānīmatoṣayat ||22||

saṃśīlayandewayānīṃ kanyāṃ samprāptayauwanām |
puṣpaiḥ phalaiḥ preṣaṇaiśca toṣayāmāsa bhārata ||23||

dewayānyapi taṃ wipraṃ niyamawratacāriṇam |
anugāyamānā lalanā rahaḥ paryacarattadā ||24||

pañca warṣaśatānyewaṃ kacasya carato wratam |
tatrātīyuratho buddhwā dānawāstaṃ tataḥ kacam ||25||

gā rakṣantaṃ wane dṛṣṭwā rahasyekamamarṣitāḥ |
jaghnurbṛhaspaterdweṣādwidyārakṣārthamewa ca ||26||

hatwā śālāwṛkebhyaśca prāyacchaṃstilaśaḥ kṛtam ||26||

tato gāwo niwṛttāstā agopāḥ swaṃ niweśanam |
tā dṛṣṭwā rahitā gāstu kacenābhyāgatā wanāt ||27||

uwāca wacanaṃ kāle dewayānyatha bhārata ||27||

ahutaṃ cāgnihotraṃ te sūryaścāstaṃ gataḥ prabho |
agopāścāgatā gāwaḥ kacastāta na dṛśyate ||28||

wyaktaṃ hato mṛto wāpi kacastāta bhawiṣyati |
taṃ winā na ca jīweyaṃ kacaṃ satyaṃ brawīmi te ||29||

śukra uwāca||

ayamehīti śabdena mṛtaṃ sañjīwayāmyaham |
waiśampāyana uwāca||

tataḥ sañjīwanīṃ widyāṃ prayujya kacamāhwayat |
āhūtaḥ prādurabhawatkaco'riṣṭo'tha widyayā ||31||

hato'hamiti cācakhyau pṛṣṭo brāhmaṇakanyayā ||31||

sa punardewayānyoktaḥ puṣpāhāro yadṛcchayā |
wanaṃ yayau tato wipro dadṛśurdānawāśca tam ||32||

tato dwitīyaṃ hatwā taṃ dagdhwā kṛtwā ca cūrṇaśaḥ |
prāyacchanbrāhmaṇāyaiwa surāyāmasurāstadā ||33||

dewayānyatha bhūyo'pi wākyaṃ pitaramabrawīt |
puṣpāhāraḥ preṣaṇakṛtkacastāta na dṛśyate ||34||

śukra uwāca||

bṛhaspateḥ sutaḥ putri kacaḥ pretagatiṃ gataḥ |
widyayā jīwito'pyewaṃ hanyate karawāṇi kim ||35||

maiwaṃ śuco mā ruda dewayāni; na twādṛśī martyamanupraśocet |
surāśca wiśwe ca jagacca sarwa; mupasthitāṃ waikṛtimānamanti ||36||

dewayānyuwāca||

yasyāṅgirā wṛddhatamaḥ pitāmaho; bṛhaspatiścāpi pitā tapodhanaḥ |
ṛṣeḥ putraṃ tamatho wāpi pautraṃ; kathaṃ na śoceyamahaṃ na rudyām ||37||

sa brahmacārī ca tapodhanaśca; sadotthitaḥ karmasu caiwa dakṣaḥ |
kacasya mārgaṃ pratipatsye na bhokṣye; priyo hi me tāta kaco'bhirūpaḥ ||38||

śukra uwāca||

asaṃśayaṃ māmasurā dwiṣanti; ye me śiṣyaṃ nāgasaṃ sūdayanti |
abrāhmaṇaṃ kartumicchanti raudrā; ste māṃ yathā prastutaṃ dānawairhi ||39||

apyasya pāpasya bhawedihāntaḥ; kaṃ brahmahatyā na dahedapīndram ||39||

waiśampāyana uwāca||

sañcodito dewayānyā maharṣiḥ punarāhwayat |
saṃrambheṇaiwa kāwyo hi bṛhaspatisutaṃ kacam ||40||

gurorbhīto widyayā copahūtaḥ; śanairwācaṃ jaṭhare wyājahāra |
tamabrawītkena pathopanīto; mamodare tiṣṭhasi brūhi wipra ||41||

kaca uwāca||

bhawatprasādānna jahāti māṃ smṛtiḥ; smare ca sarwaṃ yacca yathā ca wṛttam |
na twewaṃ syāttapaso wyayo me; tataḥ kleśaṃ ghoramimaṃ sahāmi ||42||

asuraiḥ surāyāṃ bhawato'smi datto; hatwā dagdhwā cūrṇayitwā ca kāwya |
brāhmīṃ māyāmāsurī caiwa māyā; twayi sthite kathamewātiwartet ||43||

śukra uwāca||

kiṃ te priyaṃ karawāṇyadya watse; wadhena me jīwitaṃ syātkacasya |
nānyatra kukṣermama bhedanena; dṛśyetkaco madgato dewayāni ||44||

dewayānyuwāca||

dwau māṃ śokāwagnikalpau dahetāṃ; kacasya nāśastawa caiwopaghātaḥ |
kacasya nāśe mama nāsti śarma; tawopaghāte jīwituṃ nāsmi śaktā ||45||

śukra uwāca||

saṃsiddharūpo'si bṛhaspateḥ suta; yattwāṃ bhaktaṃ bhajate dewayānī |
widyāmimāṃ prāpnuhi jīwanīṃ twaṃ; na cedindraḥ kacarūpī twamadya ||46||

na niwartetpunarjīwankaścidanyo mamodarāt |
brāhmaṇaṃ warjayitwaikaṃ tasmādwidyāmawāpnuhi ||47||

putro bhūtwā bhāwaya bhāwito mā; masmāddehādupaniṣkramya tāta |
samīkṣethā dharmawatīmawekṣāṃ; guroḥ sakāśātprāpya widyāṃ sawidyaḥ ||48||

waiśampāyana uwāca||

guroḥ sakāśātsamawāpya widyāṃ; bhittwā kukṣiṃ nirwicakrāma wipraḥ |
kaco'bhirūpo dakṣiṇaṃ brāhmaṇasya; śuklātyaye paurṇamāsyāmiwenduḥ ||49||

dṛṣṭwā ca taṃ patitaṃ brahmarāśi; mutthāpayāmāsa mṛtaṃ kaco'pi |
widyāṃ siddhāṃ tāmawāpyābhiwādya; tataḥ kacastaṃ gurumityuwāca ||50||

ṛtasya dātāramanuttamasya; nidhiṃ nidhīnāṃ caturanwayānām |
ye nādriyante gurumarcanīyaṃ; pāpāṃllokāṃste wrajantyapratiṣṭhān ||51||

waiśampāyana uwāca||

surāpānādwañcanāṃ prāpayitwā; sañjñānāśaṃ caiwa tathātighoram |
dṛṣṭwā kacaṃ cāpi tathābhirūpaṃ; pītaṃ tadā surayā mohitena ||52||

samanyurutthāya mahānubhāwa; stadośanā wiprahitaṃ cikīrṣuḥ |
kāwyaḥ swayaṃ wākyamidaṃ jagāda; surāpānaṃ prati wai jātaśaṅkaḥ ||53||

yo brāhmaṇo'dya prabhṛtīha kaści; nmohātsurāṃ pāsyati mandabuddhiḥ |
apetadharmo brahmahā caiwa sa syā; dasmiṃlloke garhitaḥ syātpare ca ||54||

mayā cemāṃ wipradharmoktisīmāṃ; maryādāṃ wai sthāpitāṃ sarwaloke |
santo wiprāḥ śuśruwāṃso gurūṇāṃ; dewā lokāścopaśṛṇwantu sarwe ||55||

itīdamuktwā sa mahānubhāwa; staponidhīnāṃ nidhiraprameyaḥ |
tāndānawāndaiwawimūḍhabuddhī; nidaṃ samāhūya waco'bhyuwāca ||56||

ācakṣe wo dānawā bāliśāḥ stha; siddhaḥ kaco watsyati matsakāśe |
sañjīwanīṃ prāpya widyāṃ mahārthāṃ; tulyaprabhāwo brahmaṇā brahmabhūtaḥ ||57||

guroruṣya sakāśe tu daśa warṣaśatāni saḥ |
anujñātaḥ kaco gantumiyeṣa tridaśālayam ||58||






                  72


waiśampāyana uwāca||

samāwṛttawrataṃ taṃ tu wisṛṣṭaṃ guruṇā tadā |
prasthitaṃ tridaśāwāsaṃ dewayānyabrawīdidam ||1||

ṛṣeraṅgirasaḥ pautra wṛttenābhijanena ca |
bhrājase widyayā caiwa tapasā ca damena ca ||2||

ṛṣiryathāṅgirā mānyaḥ piturmama mahāyaśāḥ |
tathā mānyaśca pūjyaśca bhūyo mama bṛhaspatiḥ ||3||

ewaṃ jñātwā wijānīhi yadbrawīmi tapodhana |
wratasthe niyamopete yathā wartāmyahaṃ twayi ||4||

sa samāwṛttawidyo māṃ bhaktāṃ bhajitumarhasi |
gṛhāṇa pāṇiṃ widhiwanmama mantrapuraskṛtam ||5||

kaca uwāca||

pūjyo mānyaśca bhagawānyathā tawa pitā mama |
tathā twamanawadyāṅgi pūjanīyatarā mama ||6||

ātmaprāṇaiḥ priyatamā bhārgawasya mahātmanaḥ |
twaṃ bhadre dharmataḥ pūjyā guruputrī sadā mama ||7||

yathā mama gururnityaṃ mānyaḥ śukraḥ pitā tawa |
dewayāni tathaiwa twaṃ naiwaṃ māṃ waktumarhasi ||8||

dewayānyuwāca||

guruputrasya putro wai na tu twamasi me pituḥ |
tasmānmānyaśca pūjyaśca mamāpi twaṃ dwijottama ||9||

asurairhanyamāne ca kaca twayi punaḥ punaḥ |
tadā prabhṛti yā prītistāṃ twamewa smaraswa me ||10||

sauhārde cānurāge ca wettha me bhaktimuttamām |
na māmarhasi dharmajña tyaktuṃ bhaktāmanāgasam ||11||

kaca uwāca||

aniyojye niyoge māṃ niyunakṣi śubhawrate |
prasīda subhru twaṃ mahyaṃ gurorgurutarī śubhe ||12||

yatroṣitaṃ wiśālākṣi twayā candranibhānane |
tatrāhamuṣito bhadre kukṣau kāwyasya bhāmini ||13||

bhaginī dharmato me twaṃ maiwaṃ wocaḥ śubhānane |
sukhamasmyuṣito bhadre na manyurwidyate mama ||14||

āpṛcche twāṃ gamiṣyāmi śiwamāśaṃsa me pathi |
awirodhena dharmasya smartawyo'smi kathāntare ||15||

apramattotthitā nityamārādhaya guruṃ mama ||15||

dewayānyuwāca||

yadi māṃ dharmakāmārthe pratyākhyāsyasi coditaḥ |
tataḥ kaca na te widyā siddhimeṣā gamiṣyati ||16||

kaca uwāca||

guruputrīti kṛtwāhaṃ pratyācakṣe na doṣataḥ |
guruṇā cābhyanujñātaḥ kāmamewaṃ śapaswa mām ||17||

ārṣaṃ dharmaṃ bruwāṇo'haṃ dewayāni yathā twayā |
śapto nārho'smi śāpasya kāmato'dya na dharmataḥ ||18||

tasmādbhawatyā yaḥ kāmo na tathā sa bhawiṣyati |
ṛṣiputro na te kaścijjātu pāṇiṃ grahīṣyati ||19||

phaliṣyati na te widyā yattwaṃ māmāttha tattathā |
adhyāpayiṣyāmi tu yaṃ tasya widyā phaliṣyati ||20||

waiśampāyana uwāca||

ewamuktwā dwijaśreṣṭho dewayānīṃ kacastadā |
tridaśeśālayaṃ śīghraṃ jagāma dwijasattamaḥ ||21||

tamāgatamabhiprekṣya dewā indrapurogamāḥ |
bṛhaspatiṃ sabhājyedaṃ kacamāhurmudānwitāḥ ||22||

yattwamasmaddhitaṃ karma cakartha paramādbhutam |
na te yaśaḥ praṇaśitā bhāgabhāṅno bhawiṣyasi ||23||






                  73


waiśampāyana uwāca||

kṛtawidye kace prāpte hṛṣṭarūpā diwaukasaḥ |
kacādadhītya tāṃ widyāṃ kṛtārthā bharatarṣabha ||1||

sarwa ewa samāgamya śatakratumathābruwan |
kālaste wikramasyādya jahi śatrūnpuraṃdara ||2||

ewamuktastu sahitaistridaśairmaghawāṃstadā |
tathetyuktwopacakrāma so'paśyata wane striyaḥ ||3||

krīḍantīnāṃ tu kanyānāṃ wane caitrarathopame |
wāyubhūtaḥ sa wastrāṇi sarwāṇyewa wyamiśrayat ||4||

tato jalātsamuttīrya kanyāstāḥ sahitāstadā |
wastrāṇi jagṛhustāni yathāsannānyanekaśaḥ ||5||

tatra wāso dewayānyāḥ śarmiṣṭhā jagṛhe tadā |
wyatimiśramajānantī duhitā wṛṣaparwaṇaḥ ||6||

tatastayormithastatra wirodhaḥ samajāyata |
dewayānyāśca rājendra śarmiṣṭhāyāśca tatkṛte ||7||

dewayānyuwāca||

kasmādgṛhṇāsi me wastraṃ śiṣyā bhūtwā mamāsuri |
samudācārahīnāyā na te śreyo bhawiṣyati ||8||

śarmiṣṭhowāca||

āsīnaṃ ca śayānaṃ ca pitā te pitaraṃ mama |
stauti wandati cābhīkṣṇaṃ nīcaiḥ sthitwā winītawat ||9||

yācatastwaṃ hi duhitā stuwataḥ pratigṛhṇataḥ |
sutāhaṃ stūyamānasya dadato'pratigṛhṇataḥ ||10||

anāyudhā sāyudhāyā riktā kṣubhyasi bhikṣuki |
lapsyase pratiyoddhāraṃ na hi twāṃ gaṇayāmyaham ||11||

waiśampāyana uwāca||

samucchrayaṃ dewayānīṃ gatāṃ saktāṃ ca wāsasi |
śarmiṣṭhā prākṣipatkūpe tataḥ swapuramāwrajat ||12||

hateyamiti wijñāya śarmiṣṭhā pāpaniścayā |
anawekṣya yayau weśma krodhawegaparāyaṇā ||13||

atha taṃ deśamabhyāgādyayātirnahuṣātmajaḥ |
śrāntayugyaḥ śrāntahayo mṛgalipsuḥ pipāsitaḥ ||14||

sa nāhuṣaḥ prekṣamāṇa udapānaṃ gatodakam |
dadarśa kanyāṃ tāṃ tatra dīptāmagniśikhāmiwa ||15||

tāmapṛcchatsa dṛṣṭwaiwa kanyāmamarawarṇinīm |
sāntwayitwā nṛpaśreṣṭhaḥ sāmnā paramawalgunā ||16||

kā twaṃ tāmranakhī śyāmā sumṛṣṭamaṇikuṇḍalā |
dīrghaṃ dhyāyasi cātyarthaṃ kasmācchwasiṣi cāturā ||17||

kathaṃ ca patitāsyasminkūpe wīruttṛṇāwṛte |
duhitā caiwa kasya twaṃ wada sarwaṃ sumadhyame ||18||

dewayānyuwāca||

yo'sau dewairhatāndaityānutthāpayati widyayā |
tasya śukrasya kanyāhaṃ sa māṃ nūnaṃ na budhyate ||19||

eṣa me dakṣiṇo rājanpāṇistāmranakhāṅguliḥ |
samuddhara gṛhītwā māṃ kulīnastwaṃ hi me mataḥ ||20||

jānāmi hi twāṃ saṃśāntaṃ wīryawantaṃ yaśaswinam |
tasmānmāṃ patitāmasmātkūpāduddhartumarhasi ||21||

waiśampāyana uwāca||

tāmatha brāhmaṇīṃ strīṃ ca wijñāya nahuṣātmajaḥ |
gṛhītwā dakṣiṇe pāṇāwujjahāra tato'waṭāt ||22||

uddhṛtya caināṃ tarasā tasmātkūpānnarādhipaḥ |
āmantrayitwā suśroṇīṃ yayātiḥ swapuraṃ yayau ||23||

dewayānyuwāca||

twaritaṃ ghūrṇike gaccha sarwamācakṣwa me pituḥ |
nedānīṃ hi prawekyāmi nagaraṃ wṛṣaparwaṇaḥ ||24||

waiśampāyana uwāca||

sā tu wai twaritaṃ gatwā ghūrṇikāsuramandiram |
dṛṣṭwā kāwyamuwācedaṃ sambhramāwiṣṭacetanā ||25||

ācakṣe te mahāprājña dewayānī wane hatā |
śarmiṣṭhayā mahābhāga duhitrā wṛṣaparwaṇaḥ ||26||

śrutwā duhitaraṃ kāwyastatra śarmiṣṭhayā hatām |
twarayā niryayau duḥkhānmārgamāṇaḥ sutāṃ wane ||27||

dṛṣṭwā duhitaraṃ kāwyo dewayānīṃ tato wane |
bāhubhyāṃ sampariṣwajya duḥkhito wākyamabrawīt ||28||

ātmadoṣairniyacchanti sarwe duḥkhasukhe janāḥ |
manye duścaritaṃ te'sti yasyeyaṃ niṣkṛtiḥ kṛtā ||29||

dewayānyuwāca||

niṣkṛtirme'stu wā māstu śṛṇuṣwāwahito mama |
śarmiṣṭhayā yaduktāsmi duhitrā wṛṣaparwaṇaḥ ||30||

satyaṃ kilaitatsā prāha daityānāmasi gāyanaḥ ||30||

ewaṃ hi me kathayati śarmiṣṭhā wārṣaparwaṇī |
wacanaṃ tīkṣṇaparuṣaṃ krodharaktekṣaṇā bhṛśam ||31||

stuwato duhitā hi twaṃ yācataḥ pratigṛhṇataḥ |
sutāhaṃ stūyamānasya dadato'pratigṛhṇataḥ ||32||

iti māmāha śarmiṣṭhā duhitā wṛṣaparwaṇaḥ |
krodhasaṃraktanayanā darpapūrṇā punaḥ punaḥ ||33||

yadyahaṃ stuwatastāta duhitā pratigṛhṇataḥ |
prasādayiṣye śarmiṣṭhāmityuktā hi sakhī mayā ||34||

śukra uwāca||

stuwato duhitā na twaṃ bhadre na pratigṛhṇataḥ |
astotuḥ stūyamānasya duhitā dewayānyasi ||35||

wṛṣaparwaiwa tadweda śakro rājā ca nāhuṣaḥ |
acintyaṃ brahma nirdwandwamaiśwaraṃ hi balaṃ mama ||36||






                  74


śukra uwāca||

yaḥ pareṣāṃ naro nityamatiwādāṃstitikṣati |
dewayāni wijānīhi tena sarwamidaṃ jitam ||1||

yaḥ samutpatitaṃ krodhaṃ nigṛhṇāti hayaṃ yathā |
sa yantetyucyate sadbhirna yo raśmiṣu lambate ||2||

yaḥ samutpatitaṃ krodhamakrodhena nirasyati |
dewayāni wijānīhi tena sarwamidaṃ jitam ||3||

yaḥ samutpatitaṃ krodhaṃ kṣamayeha nirasyati |
yathoragastwacaṃ jīrṇāṃ sa wai puruṣa ucyate ||4||

yaḥ sandhārayate manyuṃ yo'tiwādāṃstitikṣati |
yaśca tapto na tapati dṛḍhaṃ so'rthasya bhājanam ||5||

yo yajedapariśrānto māsi māsi śataṃ samāḥ |
na krudhyedyaśca sarwasya tayorakrodhano'dhikaḥ ||6||

yatkumārāḥ kumāryaśca wairaṃ kuryuracetasaḥ |
na tatprājño'nukurwīta widuste na balābalam ||7||

dewayānyuwāca||

wedāhaṃ tāta bālāpi dharmāṇāṃ yadihāntaram |
akrodhe cātiwāde ca weda cāpi balābalam ||8||

śiṣyasyāśiṣyawṛtterhi na kṣantawyaṃ bubhūṣatā |
tasmātsaṅkīrṇawṛtteṣu wāso mama na rocate ||9||

pumāṃso ye hi nindanti wṛttenābhijanena ca |
na teṣu niwasetprājñaḥ śreyorthī pāpabuddhiṣu ||10||

ye twenamabhijānanti wṛttenābhijanena ca |
teṣu sādhuṣu wastawyaṃ sa wāsaḥ śreṣṭha ucyate ||11||

wāgduruktaṃ mahāghoraṃ duhiturwṛṣaparwaṇaḥ |
na hyato duṣkarataraṃ manye lokeṣwapi triṣu ||12||

yaḥ sapatnaśriyaṃ dīptāṃ hīnaśrīḥ paryupāsate ||12||






                  75


waiśampāyana uwāca||

tataḥ kāwyo bhṛguśreṣṭhaḥ samanyurupagamya ha |
wṛṣaparwāṇamāsīnamityuwācāwicārayan ||1||

nādharmaścarito rājansadyaḥ phalati gauriwa |
putreṣu wā naptṛṣu wā na cedātmani paśyati ||2||

phalatyewa dhruwaṃ pāpaṃ gurubhuktamiwodare ||2||

yadaghātayathā wipraṃ kacamāṅgirasaṃ tadā |
apāpaśīlaṃ dharmajñaṃ śuśrūṣuṃ madgṛhe ratam ||3||

wadhādanarhatastasya wadhācca duhiturmama |
wṛṣaparwannibodhedaṃ tyakṣyāmi twāṃ sabāndhawam ||4||

sthātuṃ twadwiṣaye rājanna śakṣyāmi twayā saha ||4||

aho māmabhijānāsi daitya mithyāpralāpinam |
yathemamātmano doṣaṃ na niyacchasyupekṣase ||5||

wṛṣaparwowāca||

nādharmaṃ na mṛṣāwādaṃ twayi jānāmi bhārgawa |
twayi dharmaśca satyaṃ ca tatprasīdatu no bhawān ||6||

yadyasmānapahāya twamito gacchasi bhārgawa |
samudraṃ samprawekṣyāmo nānyadasti parāyaṇam ||7||

śukra uwāca||

samudraṃ prawiśadhwaṃ wā diśo wā drawatāsurāḥ |
duhiturnāpriyaṃ soḍhuṃ śakto'haṃ dayitā hi me ||8||

prasādyatāṃ dewayānī jīwitaṃ hyatra me sthitam |
yogakṣemakaraste'hamindrasyewa bṛhaspatiḥ ||9||

wṛṣaparwowāca||

yatkiñcidasurendrāṇāṃ widyate wasu bhārgawa |
bhuwi hastigawāśwaṃ wā tasya twaṃ mama ceśwaraḥ ||10||

śukra uwāca||

yatkiñcidasti drawiṇaṃ daityendrāṇāṃ mahāsura |
tasyeśwaro'smi yadi te dewayānī prasādyatām ||11||

dewayānyuwāca||

yadi twamīśwarastāta rājño wittasya bhārgawa |
nābhijānāmi tatte'haṃ rājā tu wadatu swayam ||12||

wṛṣaparwowāca||

yaṃ kāmamabhikāmāsi dewayāni śucismite |
tatte'haṃ sampradāsyāmi yadi cedapi durlabham ||13||

dewayānyuwāca||

dāsīṃ kanyāsahasreṇa śarmiṣṭhāmabhikāmaye |
anu māṃ tatra gacchetsā yatra dāsyati me pitā ||14||

wṛṣaparwowāca||

uttiṣṭha he saṅgrahītri śarmiṣṭhāṃ śīghramānaya |
yaṃ ca kāmayate kāmaṃ dewayānī karotu tam ||15||

waiśampāyana uwāca||

tato dhātrī tatra gatwā śarmiṣṭhāṃ wākyamabrawīt |
uttiṣṭha bhadre śarmiṣṭhe jñātīnāṃ sukhamāwaha ||16||

tyajati brāhmaṇaḥ śiṣyāndewayānyā pracoditaḥ |
sā yaṃ kāmayate kāmaṃ sa kāryo'dya twayānaghe ||17||

śarmiṣṭhowāca||

sā yaṃ kāmayate kāmaṃ karawāṇyahamadya tam |
mā twewāpagamacchukro dewayānī ca matkṛte ||18||

waiśampāyana uwāca||

tataḥ kanyāsahasreṇa wṛtā śibikayā tadā |
piturniyogāttwaritā niścakrāma purottamāt ||19||

śarmiṣṭhowāca||

ahaṃ kanyāsahasreṇa dāsī te paricārikā |
anu twāṃ tatra yāsyāmi yatra dāsyati te pitā ||20||

dewayānyuwāca||

stuwato duhitā te'haṃ bandinaḥ pratigṛhṇataḥ |
stūyamānasya duhitā kathaṃ dāsī bhawiṣyasi ||21||

śarmiṣṭhowāca||

yena kenacidārtānāṃ jñātīnāṃ sukhamāwahet |
atastwāmanuyāsyāmi yatra dāsyati te pitā ||22||

waiśampāyana uwāca||

pratiśrute dāsabhāwe duhitrā wṛṣaparwaṇaḥ |
dewayānī nṛpaśreṣṭha pitaraṃ wākyamabrawīt ||23||

prawiśāmi puraṃ tāta tuṣṭāsmi dwijasattama |
amoghaṃ tawa wijñānamasti widyābalaṃ ca te ||24||

ewamukto duhitrā sa dwijaśreṣṭho mahāyaśāḥ |
prawiweśa puraṃ hṛṣṭaḥ pūjitaḥ sarwadānawaiḥ ||25||






                  76


waiśampāyana uwāca||

atha dīrghasya kālasya dewayānī nṛpottama |
wanaṃ tadewa niryātā krīḍārthaṃ warawarṇinī ||1||

tena dāsīsahasreṇa sārdhaṃ śarmiṣṭhayā tadā |
tamewa deśaṃ samprāptā yathākāmaṃ cacāra sā ||2||

tābhiḥ sakhībhiḥ sahitā sarwābhirmuditā bhṛśam ||2||

krīḍantyo'bhiratāḥ sarwāḥ pibantyo madhumādhawīm |
khādantyo wiwidhānbhakṣyānwidaśantyaḥ phalāni ca ||3||

punaśca nāhuṣo rājā mṛgalipsuryadṛcchayā |
tamewa deśaṃ samprāpto jalārthī śramakarśitaḥ ||4||

dadṛśe dewayānīṃ ca śarmiṣṭhāṃ tāśca yoṣitaḥ |
pibantīrlalamānāśca diwyābharaṇabhūṣitāḥ ||5||

upawiṣṭāṃ ca dadṛśe dewayānīṃ śucismitām |
rūpeṇāpratimāṃ tāsāṃ strīṇāṃ madhye warāṅganām ||6||

śarmiṣṭhayā sewyamānāṃ pādasaṃwāhanādibhiḥ ||6||

yayātiruwāca||

dwābhyāṃ kanyāsahasrābhyāṃ dwe kanye pariwārite |
gotre ca nāmanī caiwa dwayoḥ pṛcchāmi wāmaham ||7||

dewayānyuwāca||

ākhyāsyāmyahamādatswa wacanaṃ me narādhipa |
śukro nāmāsuraguruḥ sutāṃ jānīhi tasya mām ||8||

iyaṃ ca me sakhī dāsī yatrāhaṃ tatra gāminī |
duhitā dānawendrasya śarmiṣṭhā wṛṣaparwaṇaḥ ||9||

yayātiruwāca||

kathaṃ nu te sakhī dāsī kanyeyaṃ warawarṇinī |
asurendrasutā subhru paraṃ kautūhalaṃ hi me ||10||

dewayānyuwāca||

sarwa ewa narawyāghra widhānamanuwartate |
widhānawihitaṃ matwā mā wicitrāḥ kathāḥ kṛthāḥ ||11||

rājawadrūpaweṣau te brāhmīṃ wācaṃ bibharṣi ca |
kiṃnāmā twaṃ kutaścāsi kasya putraśca śaṃsa me ||12||

yayātiruwāca||

brahmacaryeṇa kṛtsno me wedaḥ śrutipathaṃ gataḥ |
rājāhaṃ rājaputraśca yayātiriti wiśrutaḥ ||13||

dewayānyuwāca||

kenāsyarthena nṛpate imaṃ deśamupāgataḥ |
jighṛkṣurwārijaṃ kiñcidatha wā mṛgalipsayā ||14||

yayātiruwāca||

mṛgalipsurahaṃ bhadre pānīyārthamupāgataḥ |
bahu cāpyanuyukto'smi tanmānujñātumarhasi ||15||

dewayānyuwāca||

dwābhyāṃ kanyāsahasrābhyāṃ dāsyā śarmiṣṭhayā saha |
twadadhīnāsmi bhadraṃ te sakhā bhartā ca me bhawa ||16||

yayātiruwāca||

widdhyauśanasi bhadraṃ te na twāmarho'smi bhāmini |
awiwāhyā hi rājāno dewayāni pitustawa ||17||

dewayānyuwāca||

saṃsṛṣṭaṃ brahmaṇā kṣatraṃ kṣatraṃ ca brahmasaṃhitam |
ṛṣiśca ṛṣiputraśca nāhuṣāṅga wahaswa mām ||18||

yayātiruwāca||

ekadehodbhawā warṇāścatwāro'pi warāṅgane |
pṛthagdharmāḥ pṛthakṣaucāsteṣāṃ tu brāhmaṇo waraḥ ||19||

dewayānyuwāca||

pāṇidharmo nāhuṣāyaṃ na pumbhiḥ sewitaḥ purā |
taṃ me twamagrahīragre wṛṇomi twāmahaṃ tataḥ ||20||

kathaṃ nu me manaswinyāḥ pāṇimanyaḥ pumānspṛśet |
gṛhītamṛṣiputreṇa swayaṃ wāpyṛṣiṇā twayā ||21||

yayātiruwāca||

kruddhādāśīwiṣātsarpājjwalanātsarwatomukhāt |
durādharṣataro wipraḥ puruṣeṇa wijānatā ||22||

dewayānyuwāca||

kathamāśīwiṣātsarpājjwalanātsarwatomukhāt |
durādharṣataro wipra ityāttha puruṣarṣabha ||23||

yayātiruwāca||

ekamāśīwiṣo hanti śastreṇaikaśca wadhyate |
hanti wipraḥ sarāṣṭrāṇi purāṇyapi hi kopitaḥ ||24||

durādharṣataro wiprastasmādbhīru mato mama |
ato'dattāṃ ca pitrā twāṃ bhadre na wiwahāmyaham ||25||

dewayānyuwāca||

dattāṃ wahaswa pitrā māṃ twaṃ hi rājanwṛto mayā |
ayācato bhayaṃ nāsti dattāṃ ca pratigṛhṇataḥ ||26||

waiśampāyana uwāca||

twaritaṃ dewayānyātha preṣitaṃ piturātmanaḥ |
śrutwaiwa ca sa rājānaṃ darśayāmāsa bhārgawaḥ ||27||

dṛṣṭwaiwa cāgataṃ śukraṃ yayātiḥ pṛthiwīpatiḥ |
wawande brāhmaṇaṃ kāwyaṃ prāñjaliḥ praṇataḥ sthitaḥ ||28||

dewayānyuwāca||

rājāyaṃ nāhuṣastāta durge me pāṇimagrahīt |
namaste dehi māmasmai nānyaṃ loke patiṃ wṛṇe ||29||

śukra uwāca||

wṛto'nayā patirwīra sutayā twaṃ mameṣṭayā |
gṛhāṇemāṃ mayā dattāṃ mahiṣīṃ nahuṣātmaja ||30||

yayātiruwāca||

adharmo na spṛśedewaṃ mahānmāmiha bhārgawa |
warṇasaṅkarajo brahmanniti twāṃ prawṛṇomyaham ||31||

śukra uwāca||

adharmāttwāṃ wimuñcāmi warayaswa yathepṣitam |
asminwiwāhe mā glāsīrahaṃ pāpaṃ nudāmi te ||32||

wahaswa bhāryāṃ dharmeṇa dewayānīṃ sumadhyamām |
anayā saha samprītimatulāṃ samawāpsyasi ||33||

iyaṃ cāpi kumārī te śarmiṣṭhā wārṣaparwaṇī |
sampūjyā satataṃ rājanmā caināṃ śayane hwayeḥ ||34||

waiśampāyana uwāca||

ewamukto yayātistu śukraṃ kṛtwā pradakṣiṇam |
jagāma swapuraṃ hṛṣṭo anujñāto mahātmanā ||35||






                  77


waiśampāyana uwāca||

yayātiḥ swapuraṃ prāpya mahendrapurasaṃnibham |
prawiśyāntaḥpuraṃ tatra dewayānīṃ nyaweśayat ||1||

dewayānyāścānumate tāṃ sutāṃ wṛṣaparwaṇaḥ |
aśokawanikābhyāśe gṛhaṃ kṛtwā nyaweśayat ||2||

wṛtāṃ dāsīsahasreṇa śarmiṣṭhāmāsurāyaṇīm |
wāsobhirannapānaiśca saṃwibhajya susatkṛtām ||3||

dewayānyā tu sahitaḥ sa nṛpo nahuṣātmajaḥ |
wijahāra bahūnabdāndewawanmudito bhṛśam ||4||

ṛtukāle tu samprāpte dewayānī warāṅganā |
lebhe garbhaṃ prathamataḥ kumāraṃ ca wyajāyata ||5||

gate warṣasahasre tu śarmiṣṭhā wārṣaparwaṇī |
dadarśa yauwanaṃ prāptā ṛtuṃ sā cānwacintayat ||6||

ṛtukālaśca samprāpto na ca me'sti patirwṛtaḥ |
kiṃ prāptaṃ kiṃ nu kartawyaṃ kiṃ wā kṛtwā kṛtaṃ bhawet ||7||

dewayānī prajātāsau wṛthāhaṃ prāptayauwanā |
yathā tayā wṛto bhartā tathaiwāhaṃ wṛṇomi tam ||8||

rājñā putraphalaṃ deyamiti me niścitā matiḥ |
apīdānīṃ sa dharmātmā iyānme darśanaṃ rahaḥ ||9||

atha niṣkramya rājāsau tasminkāle yadṛcchayā |
aśokawanikābhyāśe śarmiṣṭhāṃ prāpya wiṣṭhitaḥ ||10||

tamekaṃ rahite dṛṣṭwā śarmiṣṭhā cāruhāsinī |
pratyudgamyāñjaliṃ kṛtwā rājānaṃ wākyamabrawīt ||11||

somasyendrasya wiṣṇorwā yamasya waruṇasya wā |
tawa wā nāhuṣa kule kaḥ striyaṃ spraṣṭumarhati ||12||

rūpābhijanaśīlairhi twaṃ rājanwettha māṃ sadā |
sā twāṃ yāce prasādyāhamṛtuṃ dehi narādhipa ||13||

yayātiruwāca||

wedmi twāṃ śīlasampannāṃ daityakanyāmaninditām |
rūpe ca te na paśyāmi sūcyagramapi ninditam ||14||

abrawīduśanā kāwyo dewayānīṃ yadāwaham |
neyamāhwayitawyā te śayane wārṣaparwaṇī ||15||

śarmiṣṭhowāca||

na narmayuktaṃ wacanaṃ hinasti; na strīṣu rājanna wiwāhakāle |
prāṇātyaye sarwadhanāpahāre; pañcānṛtānyāhurapātakāni ||16||

pṛṣṭaṃ tu sākṣye prawadantamanyathā; wadanti mithyopahitaṃ narendra |
ekārthatāyāṃ tu samāhitāyāṃ; mithyā wadantamanṛtaṃ hinasti ||17||

yayātiruwāca||

rājā pramāṇaṃ bhūtānāṃ sa naśyeta mṛṣā wadan |
arthakṛcchramapi prāpya na mithyā kartumutsahe ||18||

śarmiṣṭhowāca||

samāwetau matau rājanpatiḥ sakhyāśca yaḥ patiḥ |
samaṃ wiwāhamityāhuḥ sakhyā me'si patirwṛtaḥ ||19||

yayātiruwāca||

dātawyaṃ yācamānebhya iti me wratamāhitam |
twaṃ ca yācasi māṃ kāmaṃ brūhi kiṃ karawāṇi te ||20||

śarmiṣṭhowāca||

adharmāttrāhi māṃ rājandharmaṃ ca pratipādaya |
twatto'patyawatī loke careyaṃ dharmamuttamam ||21||

traya ewādhanā rājanbhāryā dāsastathā sutaḥ |
yatte samadhigacchanti yasya te tasya taddhanam ||22||

dewayānyā bhujiṣyāsmi waśyā ca tawa bhārgawī |
sā cāhaṃ ca twayā rājanbharaṇīye bhajaswa mām ||23||

waiśampāyana uwāca||

ewamuktastu rājā sa tathyamityewa jajñiwān |
pūjayāmāsa śarmiṣṭhāṃ dharmaṃ ca pratyapādayat ||24||

samāgamya ca śarmiṣṭhāṃ yathākāmamawāpya ca |
anyonyamabhisampūjya jagmatustau yathāgatam ||25||

tasminsamāgame subhrūḥ śarmiṣṭhā cāruhāsinī |
lebhe garbhaṃ prathamatastasmānnṛpatisattamāt ||26||

prajajñe ca tataḥ kāle rājanrājīwalocanā |
kumāraṃ dewagarbhābhaṃ rājīwanibhalocanam ||27||






                  78


waiśampāyana uwāca||

śrutwā kumāraṃ jātaṃ tu dewayānī śucismitā |
cintayāmāsa duḥkhārtā śarmiṣṭhāṃ prati bhārata ||1||

abhigamya ca śarmiṣṭhāṃ dewayānyabrawīdidam |
kimidaṃ wṛjinaṃ subhru kṛtaṃ te kāmalubdhayā ||2||

śarmiṣṭhowāca||

ṛṣirabhyāgataḥ kaściddharmātmā wedapāragaḥ |
sa mayā waradaḥ kāmaṃ yācito dharmasaṃhitam ||3||

nāhamanyāyataḥ kāmamācarāmi śucismite |
tasmādṛṣermamāpatyamiti satyaṃ brawīmi te ||4||

dewayānyuwāca||

śobhanaṃ bhīru satyaṃ cedatha sa jñāyate dwijaḥ |
gotranāmābhijanato wettumicchāmi taṃ dwijam ||5||

śarmiṣṭhowāca||

ojasā tejasā caiwa dīpyamānaṃ rawiṃ yathā |
taṃ dṛṣṭwā mama sampraṣṭuṃ śaktirnāsīcchucismite ||6||

dewayānyuwāca||

yadyetadewaṃ śarmiṣṭhe na manyurwidyate mama |
apatyaṃ yadi te labdhaṃ jyeṣṭhācchreṣṭhācca wai dwijāt ||7||

waiśampāyana uwāca||

anyonyamewamuktwā ca samprahasya ca te mithaḥ |
jagāma bhārgawī weśma tathyamityewa jajñuṣī ||8||

yayātirdewayānyāṃ tu putrāwajanayannṛpaḥ |
yaduṃ ca turwasuṃ caiwa śakrawiṣṇū iwāparau ||9||

tasmādewa tu rājarṣeḥ śarmiṣṭhā wārṣaparwaṇī |
druhyuṃ cānuṃ ca pūruṃ ca trīnkumārānajījanat ||10||

tataḥ kāle tu kasmiṃściddewayānī śucismitā |
yayātisahitā rājannirjagāma mahāwanam ||11||

dadarśa ca tadā tatra kumārāndewarūpiṇaḥ |
krīḍamānānsuwiśrabdhānwismitā cedamabrawīt ||12||

kasyaite dārakā rājandewaputropamāḥ śubhāḥ |
warcasā rūpataścaiwa sadṛśā me matāstawa ||13||

ewaṃ pṛṣṭwā tu rājānaṃ kumārānparyapṛcchata |
kiṃnāmadheyagotro waḥ putrakā brāhmaṇaḥ pitā ||14||

wibrūta me yathātathyaṃ śrotumicchāmi taṃ hyaham ||14||

te'darśayanpradeśinyā tamewa nṛpasattamam |
śarmiṣṭhāṃ mātaraṃ caiwa tasyācakhyuśca dārakāḥ ||15||

ityuktwā sahitāste tu rājānamupacakramuḥ |
nābhyanandata tānrājā dewayānyāstadāntike ||16||

rudantaste'tha śarmiṣṭhāmabhyayurbālakāstataḥ ||16||

dṛṣṭwā tu teṣāṃ bālānāṃ praṇayaṃ pārthiwaṃ prati |
buddhwā ca tattwato dewī śarmiṣṭhāmidamabrawīt ||17||

madadhīnā satī kasmādakārṣīrwipriyaṃ mama |
tamewāsuradharmaṃ twamāsthitā na bibheṣi kim ||18||

śarmiṣṭhowāca||

yaduktamṛṣirityewa tatsatyaṃ cāruhāsini |
nyāyato dharmataścaiwa carantī na bibhemi te ||19||

yadā twayā wṛto rājā wṛta ewa tadā mayā |
sakhībhartā hi dharmeṇa bhartā bhawati śobhane ||20||

pūjyāsi mama mānyā ca jyeṣṭhā śreṣṭhā ca brāhmaṇī |
twatto'pi me pūjyatamo rājarṣiḥ kiṃ na wettha tat ||21||

waiśampāyana uwāca||

śrutwā tasyāstato wākyaṃ dewayānyabrawīdidam |
rājannādyeha watsyāmi wipriyaṃ me kṛtaṃ twayā ||22||

sahasotpatitāṃ śyāmāṃ dṛṣṭwā tāṃ sāśrulocanām |
twaritaṃ sakāśaṃ kāwyasya prasthitāṃ wyathitastadā ||23||

anuwawrāja sambhrāntaḥ pṛṣṭhataḥ sāntwayannṛpaḥ |
nyawartata na caiwa sma krodhasaṃraktalocanā ||24||

awibruwantī kiñcittu rājānaṃ cārulocanā |
acirādiwa samprāptā kāwyasyośanaso'ntikam ||25||

sā tu dṛṣṭwaiwa pitaramabhiwādyāgrataḥ sthitā |
anantaraṃ yayātistu pūjayāmāsa bhārgawam ||26||

dewayānyuwāca||

adharmeṇa jito dharmaḥ prawṛttamadharottaram |
śarmiṣṭhayātiwṛttāsmi duhitrā wṛṣaparwaṇaḥ ||27||

trayo'syāṃ janitāḥ putrā rājñānena yayātinā |
durbhagāyā mama dwau tu putrau tāta brawīmi te ||28||

dharmajña iti wikhyāta eṣa rājā bhṛgūdwaha |
atikrāntaśca maryādāṃ kāwyaitatkathayāmi te ||29||

śukra uwāca||

dharmajñaḥ sanmahārāja yo'dharmamakṛthāḥ priyam |
tasmājjarā twāmacirāddharṣayiṣyati durjayā ||30||

yayātiruwāca||

ṛtuṃ wai yācamānāyā bhagawannānyacetasā |
duhiturdānawendrasya dharmyametatkṛtaṃ mayā ||31||

ṛtuṃ wai yācamānāyā na dadāti pumānwṛtaḥ |
bhrūṇahetyucyate brahmansa iha brahmawādibhiḥ ||32||

abhikāmāṃ striyaṃ yastu gamyāṃ rahasi yācitaḥ |
nopaiti sa ca dharmeṣu bhrūṇahetyucyate budhaiḥ ||33||

ityetāni samīkṣyāhaṃ kāraṇāni bhṛgūdwaha |
adharmabhayasaṃwignaḥ śarmiṣṭhāmupajagmiwān ||34||

śukra uwāca||

nanwahaṃ pratyawekṣyaste madadhīno'si pārthiwa |
mithyācārasya dharmeṣu cauryaṃ bhawati nāhuṣa ||35||

waiśampāyana uwāca||

kruddhenośanasā śapto yayātirnāhuṣastadā |
pūrwaṃ wayaḥ parityajya jarāṃ sadyo'nwapadyata ||36||

yayātiruwāca||

atṛpto yauwanasyāhaṃ dewayānyāṃ bhṛgūdwaha |
prasādaṃ kuru me brahmañjareyaṃ mā wiśeta mām ||37||

śukra uwāca||

nāhaṃ mṛṣā brawīmyetajjarāṃ prāpto'si bhūmipa |
jarāṃ twetāṃ twamanyasmai saṅkrāmaya yadīcchasi ||38||

yayātiruwāca||

rājyabhāksa bhawedbrahmanpuṇyabhākkīrtibhāktathā |
yo me dadyādwayaḥ putrastadbhawānanumanyatām ||39||

śukra uwāca||

saṅkrāmayiṣyasi jarāṃ yatheṣṭaṃ nahuṣātmaja |
māmanudhyāya bhāwena na ca pāpamawāpsyasi ||40||

wayo dāsyati te putro yaḥ sa rājā bhawiṣyati |
āyuṣmānkīrtimāṃścaiwa bahwapatyastathaiwa ca ||41||






                  79


waiśampāyana uwāca||

jarāṃ prāpya yayātistu swapuraṃ prāpya caiwa ha |
putraṃ jyeṣṭhaṃ wariṣṭhaṃ ca yadumityabrawīdwacaḥ ||1||

jarā walī ca māṃ tāta palitāni ca paryaguḥ |
kāwyasyośanasaḥ śāpānna ca tṛpto'smi yauwane ||2||

twaṃ yado pratipadyaswa pāpmānaṃ jarayā saha |
yauwanena twadīyena careyaṃ wiṣayānaham ||3||

pūrṇe warṣasahasre tu punaste yauwanaṃ twaham |
dattwā swaṃ pratipatsyāmi pāpmānaṃ jarayā saha ||4||

yaduruwāca||

sitaśmaśruśirā dīno jarayā śithilīkṛtaḥ |
walīsantatagātraśca durdarśo durbalaḥ kṛśaḥ ||5||

aśaktaḥ kāryakaraṇe paribhūtaḥ sa yauwanaiḥ |
sahopajīwibhiścaiwa tāṃ jarāṃ nābhikāmaye ||6||

yayātiruwāca||

yattwaṃ me hṛdayājjāto wayaḥ swaṃ na prayacchasi |
tasmādarājyabhāktāta prajā te wai bhawiṣyati ||7||

turwaso pratipadyaswa pāpmānaṃ jarayā saha |
yauwanena careyaṃ wai wiṣayāṃstawa putraka ||8||

pūrṇe warṣasahasre tu punardāsyāmi yauwanam |
swaṃ caiwa pratipatsyāmi pāpmānaṃ jarayā saha ||9||

turwasuruwāca||

na kāmaye jarāṃ tāta kāmabhogapraṇāśinīm |
balarūpāntakaraṇīṃ buddhiprāṇawināśinīm ||10||

yayātiruwāca||

yattwaṃ me hṛdayājjāto wayaḥ swaṃ na prayacchasi |
tasmātprajā samucchedaṃ turwaso tawa yāsyati ||11||

saṅkīrṇācāradharmeṣu pratilomacareṣu ca |
piśitāśiṣu cāntyeṣu mūḍha rājā bhawiṣyasi ||12||

gurudāraprasakteṣu tiryagyonigateṣu ca |
paśudharmiṣu pāpeṣu mleccheṣu prabhawiṣyasi ||13||

waiśampāyana uwāca||

ewaṃ sa turwasuṃ śaptwā yayātiḥ sutamātmanaḥ |
śarmiṣṭhāyāḥ sutaṃ druhyumidaṃ wacanamabrawīt ||14||

druhyo twaṃ pratipadyaswa warṇarūpawināśinīm |
jarāṃ warṣasahasraṃ me yauwanaṃ swaṃ dadaswa ca ||15||

pūrṇe warṣasahasre tu pratidāsyāmi yauwanam |
swaṃ cādāsyāmi bhūyo'haṃ pāpmānaṃ jarayā saha ||16||

druhyuruwāca||

na gajaṃ na rathaṃ nāśwaṃ jīrṇo bhuṅkte na ca striyam |
wāgbhaṅgaścāsya bhawati tajjarāṃ nābhikāmaye ||17||

yayātiruwāca||

yattwaṃ me hṛdayājjāto wayaḥ swaṃ na prayacchasi |
tasmāddruhyo priyaḥ kāmo na te sampatsyate kwacit ||18||

uḍupaplawasantāro yatra nityaṃ bhawiṣyati |
arājā bhojaśabdaṃ twaṃ tatrāwāpsyasi sānwayaḥ ||19||

ano twaṃ pratipadyaswa pāpmānaṃ jarayā saha |
ekaṃ warṣasahasraṃ tu careyaṃ yauwanena te ||20||

anuruwāca||

jīrṇaḥ śiśuwadādatte'kāle'nnamaśuciryathā |
na juhoti ca kāle'gniṃ tāṃ jarāṃ nābhikāmaye ||21||

yayātiruwāca||

yattwaṃ me hṛdayājjāto wayaḥ swaṃ na prayacchasi |
jarādoṣastwayokto'yaṃ tasmāttwaṃ pratipatsyase ||22||

prajāśca yauwanaprāptā winaśiṣyantyano tawa |
agnipraskandanaparastwaṃ cāpyewaṃ bhawiṣyasi ||23||

pūro twaṃ me priyaḥ putrastwaṃ warīyānbhawiṣyasi |
jarā walī ca me tāta palitāni ca paryaguḥ ||24||

kāwyasyośanasaḥ śāpānna ca tṛpto'smi yauwane ||24||

pūro twaṃ pratipadyaswa pāpmānaṃ jarayā saha |
kañcitkālaṃ careyaṃ wai wiṣayānwayasā tawa ||25||

pūrṇe warṣasahasre tu pratidāsyāmi yauwanam |
swaṃ caiwa pratipatsyāmi pāpmānaṃ jarayā saha ||26||

waiśampāyana uwāca||

ewamuktaḥ pratyuwāca pūruḥ pitaramañjasā |
yathāttha māṃ mahārāja tatkariṣyāmi te wacaḥ ||27||

pratipatsyāmi te rājanpāpmānaṃ jarayā saha |
gṛhāṇa yauwanaṃ mattaścara kāmānyathepsitān ||28||

jarayāhaṃ praticchanno wayorūpadharastawa |
yauwanaṃ bhawate dattwā cariṣyāmi yathāttha mām ||29||

yayātiruwāca||

pūro prīto'smi te watsa prītaścedaṃ dadāmi te |
sarwakāmasamṛddhā te prajā rājye bhawiṣyati ||30||






                  80


waiśampāyana uwāca||

pauraweṇātha wayasā yayātirnahuṣātmajaḥ |
prītiyukto nṛpaśreṣṭhaścacāra wiṣayānpriyān ||1||

yathākāmaṃ yathotsāhaṃ yathākālaṃ yathāsukham |
dharmāwiruddhānrājendro yathārhati sa ewa hi ||2||

dewānatarpayadyajñaiḥ śrāddhaistadwatpitṛnapi |
dīnānanugrahairiṣṭaiḥ kāmaiśca dwijasattamān ||3||

atithīnannapānaiśca wiśaśca paripālanaiḥ |
ānṛśaṃsyena śūdrāṃśca dasyūnsaṃnigraheṇa ca ||4||

dharmeṇa ca prajāḥ sarwā yathāwadanurañjayan |
yayātiḥ pālayāmāsa sākṣādindra iwāparaḥ ||5||

sa rājā siṃhawikrānto yuwā wiṣayagocaraḥ |
awirodhena dharmasya cacāra sukhamuttamam ||6||

sa samprāpya śubhānkāmāṃstṛptaḥ khinnaśca pārthiwaḥ |
kālaṃ warṣasahasrāntaṃ sasmāra manujādhipaḥ ||7||

parisaṅkhyāya kālajñaḥ kalāḥ kāṣṭhāśca wīryawān |
pūrṇaṃ matwā tataḥ kālaṃ pūruṃ putramuwāca ha ||8||

yathākāmaṃ yathotsāhaṃ yathākālamariṃdama |
sewitā wiṣayāḥ putra yauwanena mayā tawa ||9||

pūro prīto'smi bhadraṃ te gṛhāṇedaṃ swayauwanam |
rājyaṃ caiwa gṛhāṇedaṃ twaṃ hi me priyakṛtsutaḥ ||10||

pratipede jarāṃ rājā yayātirnāhuṣastadā |
yauwanaṃ pratipede ca pūruḥ swaṃ punarātmanaḥ ||11||

abhiṣektukāmaṃ nṛpatiṃ pūruṃ putraṃ kanīyasam |
brāhmaṇapramukhā warṇā idaṃ wacanamabruwan ||12||

kathaṃ śukrasya naptāraṃ dewayānyāḥ sutaṃ prabho |
jyeṣṭhaṃ yadumatikramya rājyaṃ pūroḥ pradāsyasi ||13||

yadurjyeṣṭhastawa suto jātastamanu turwasuḥ |
śarmiṣṭhāyāḥ suto druhyustato'nuḥ pūrurewa ca ||14||

kathaṃ jyeṣṭhānatikramya kanīyānrājyamarhati |
etatsambodhayāmastwāṃ dharmaṃ twamanupālaya ||15||

yayātiruwāca||

brāhmaṇapramukhā warṇāḥ sarwe śṛṇwantu me wacaḥ |
jyeṣṭhaṃ prati yathā rājyaṃ na deyaṃ me kathañcana ||16||

mama jyeṣṭhena yadunā niyogo nānupālitaḥ |
pratikūlaḥ pituryaśca na sa putraḥ satāṃ mataḥ ||17||

mātāpitrorwacanakṛddhitaḥ pathyaśca yaḥ sutaḥ |
sa putraḥ putrawadyaśca wartate pitṛmātṛṣu ||18||

yadunāhamawajñātastathā turwasunāpi ca |
druhyunā cānunā caiwa mayyawajñā kṛtā bhṛśam ||19||

pūruṇā me kṛtaṃ wākyaṃ mānitaśca wiśeṣataḥ |
kanīyānmama dāyādo jarā yena dhṛtā mama ||20||

mama kāmaḥ sa ca kṛtaḥ pūruṇā putrarūpiṇā ||20||

śukreṇa ca waro dattaḥ kāwyenośanasā swayam |
putro yastwānuwarteta sa rājā pṛthiwīpatiḥ ||21||

bhawato'nunayāmyewaṃ pūrū rājye'bhiṣicyatām ||21||

prakṛtaya ūcuḥ||

yaḥ putro guṇasampanno mātāpitrorhitaḥ sadā |
sarwamarhati kalyāṇaṃ kanīyānapi sa prabho ||22||

arhaḥ pūruridaṃ rājyaṃ yaḥ sutaḥ priyakṛttawa |
waradānena śukrasya na śakyaṃ waktumuttaram ||23||

waiśampāyana uwāca||

paurajānapadaistuṣṭairityukto nāhuṣastadā |
abhyaṣiñcattataḥ pūruṃ rājye swe sutamātmajam ||24||

dattwā ca pūrawe rājyaṃ wanawāsāya dīkṣitaḥ |
purātsa niryayau rājā brāhmaṇaistāpasaiḥ saha ||25||

yadostu yādawā jātāsturwasoryawanāḥ sutāḥ |
druhyorapi sutā bhojā anostu mlecchajātayaḥ ||26||

pūrostu paurawo waṃśo yatra jāto'si pārthiwa |
idaṃ warṣasahasrāya rājyaṃ kārayituṃ waśī ||27||






              uttarayāyātam
                  81


waiśampāyana uwāca||

ewaṃ sa nāhuṣo rājā yayātiḥ putramīpsitam |
rājye'bhiṣicya mudito wānaprastho'bhawanmuniḥ ||1||

uṣitwā ca wane wāsaṃ brāhmaṇaiḥ saha saṃśritaḥ |
phalamūlāśano dānto yathā swargamito gataḥ ||2||

sa gataḥ surawāsaṃ taṃ niwasanmuditaḥ sukham |
kālasya nātimahataḥ punaḥ śakreṇa pātitaḥ ||3||

nipatanpracyutaḥ swargādaprāpto medinītalam |
sthita āsīdantarikṣe sa tadeti śrutaṃ mayā ||4||

tata ewa punaścāpi gataḥ swargamiti śrutiḥ |
rājñā wasumatā sārdhamaṣṭakena ca wīryawān ||5||

pratardanena śibinā sametya kila saṃsadi ||5||

janamejaya uwāca||

karmaṇā kena sa diwaṃ punaḥ prāpto mahīpatiḥ |
sarwametadaśeṣeṇa śrotumicchāmi tattwataḥ ||6||

kathyamānaṃ twayā wipra wiprarṣigaṇasaṃnidhau ||6||

dewarājasamo hyāsīdyayātiḥ pṛthiwīpatiḥ |
wardhanaḥ kuruwaṃśasya wibhāwasusamadyutiḥ ||7||

tasya wistīrṇayaśasaḥ satyakīrtermahātmanaḥ |
caritaṃ śrotumicchāmi diwi ceha ca sarwaśaḥ ||8||

waiśampāyana uwāca||

hanta te kathayiṣyāmi yayāteruttarāṃ kathām |
diwi ceha ca puṇyārthāṃ sarwapāpapraṇāśinīm ||9||

yayātirnāhuṣo rājā pūruṃ putraṃ kanīyasam |
rājye'bhiṣicya muditaḥ prawawrāja wanaṃ tadā ||10||

anteṣu sa winikṣipya putrānyadupurogamān |
phalamūlāśano rājā wane saṃnyawasacciram ||11||

saṃśitātmā jitakrodhastarpayanpitṛdewatāḥ |
agnīṃśca widhiwajjuhwanwānaprasthawidhānataḥ ||12||

atithīnpūjayāmāsa wanyena hawiṣā wibhuḥ |
śiloñchawṛttimāsthāya śeṣānnakṛtabhojanaḥ ||13||

pūrṇaṃ warṣasahasraṃ sa ewaṃwṛttirabhūnnṛpaḥ |
abbhakṣaḥ śaradastriṃśadāsīnniyatawāṅmanāḥ ||14||

tataśca wāyubhakṣo'bhūtsaṃwatsaramatandritaḥ |
pañcāgnimadhye ca tapastepe saṃwatsaraṃ nṛpaḥ ||15||

ekapādasthitaścāsītṣaṇmāsānanilāśanaḥ |
puṇyakīrtistataḥ swargaṃ jagāmāwṛtya rodasī ||16||






                  82


waiśampāyana uwāca||

swargataḥ sa tu rājendro niwasandewasadmani |
pūjitastridaśaiḥ sādhyairmarudbhirwasubhistathā ||1||

dewalokādbrahmalokaṃ sañcaranpuṇyakṛdwaśī |
awasatpṛthiwīpālo dīrghakālamiti śrutiḥ ||2||

sa kadācinnṛpaśreṣṭho yayātiḥ śakramāgamat |
kathānte tatra śakreṇa pṛṣṭaḥ sa pṛthiwīpatiḥ ||3||

śakra uwāca||

yadā sa pūrustawa rūpeṇa rāja; ñjarāṃ gṛhītwā pracacāra bhūmau |
tadā rājyaṃ sampradāyaiwa tasmai; twayā kimuktaḥ kathayeha satyam ||4||

yayātiruwāca||

gaṅgāyamunayormadhye kṛtsno'yaṃ wiṣayastawa |
madhye pṛthiwyāstwaṃ rājā bhrātaro'ntyādhipāstawa ||5||

akrodhanaḥ krodhanebhyo wiśiṣṭa; stathā titikṣuratitikṣorwiśiṣṭaḥ |
amānuṣebhyo mānuṣāśca pradhānā; widwāṃstathaiwāwiduṣaḥ pradhānaḥ ||6||

ākruśyamāno nākrośenmanyurewa titikṣataḥ |
ākroṣṭāraṃ nirdahati sukṛtaṃ cāsya windati ||7||

nāruntudaḥ syānna nṛśaṃsawādī; na hīnataḥ paramabhyādadīta |
yayāsya wācā para udwijeta; na tāṃ wadedruśatīṃ pāpalokyām ||8||

aruntudaṃ puruṣaṃ rūkṣawācaṃ; wākkaṇṭakairwitudantaṃ manuṣyān |
widyādalakṣmīkatamaṃ janānāṃ; mukhe nibaddhāṃ nirṛtiṃ wahantam ||9||

sadbhiḥ purastādabhipūjitaḥ syā; tsadbhistathā pṛṣṭhato rakṣitaḥ syāt |
sadāsatāmatiwādāṃstitikṣe; tsatāṃ wṛttaṃ cādadītāryawṛttaḥ ||10||

wāksāyakā wadanānniṣpatanti; yairāhataḥ śocati rātryahāni |
parasya wā marmasu ye patanti; tānpaṇḍito nāwasṛjetpareṣu ||11||

na hīdṛśaṃ saṃwananaṃ triṣu lokeṣu widyate |
yathā maitrī ca bhūteṣu dānaṃ ca madhurā ca wāk ||12||

tasmātsāntwaṃ sadā wācyaṃ na wācyaṃ paruṣaṃ kwacit |
pūjyānsampūjayeddadyānna ca yācetkadācana ||13||






                  83


indra uwāca||

sarwāṇi karmāṇi samāpya rāja; ngṛhānparityajya wanaṃ gato'si |
tattwāṃ pṛcchāmi nahuṣasya putra; kenāsi tulyastapasā yayāte ||1||

yayātiruwāca||

nāhaṃ dewamanuṣyeṣu na gandharwamaharṣiṣu |
ātmanastapasā tulyaṃ kañcitpaśyāmi wāsawa ||2||

indra uwāca||

yadāwamaṃsthāḥ sadṛśaḥ śreyasaśca; pāpīyasaścāwiditaprabhāwaḥ |
tasmāllokā antawantastaweme; kṣīṇe puṇye patitāsyadya rājan ||3||

yayātiruwāca||

surarṣigandharwanarāwamānā; tkṣayaṃ gatā me yadi śakra lokāḥ |
iccheyaṃ wai suralokādwihīnaḥ; satāṃ madhye patituṃ dewarāja ||4||

indra uwāca||

satāṃ sakāśe patitāsi rājaṃ; ścyutaḥ pratiṣṭhāṃ yatra labdhāsi bhūyaḥ |
ewaṃ widitwā tu punaryayāte; na te'wamānyāḥ sadṛśaḥ śreyasaśca ||5||

waiśampāyana uwāca||

tataḥ prahāyāmararājajuṣṭā; npuṇyāṃllokānpatamānaṃ yayātim |
samprekṣya rājarṣiwaro'ṣṭakasta; muwāca saddharmawidhānagoptā ||6||

kastwaṃ yuwā wāsawatulyarūpaḥ; swatejasā dīpyamāno yathāgniḥ |
patasyudīrṇāmbudharāndhakārā; tkhātkhecarāṇāṃ prawaro yathārkaḥ ||7||

dṛṣṭwā ca twāṃ sūryapathātpatantaṃ; waiśwānarārkadyutimaprameyam |
kiṃ nu swidetatpatatīti sarwe; witarkayantaḥ parimohitāḥ smaḥ ||8||

dṛṣṭwā ca twāṃ wiṣṭhitaṃ dewamārge; śakrārkawiṣṇupratimaprabhāwam |
abhyudgatāstwāṃ wayamadya sarwe; tattwaṃ pāte tawa jijñāsamānāḥ ||9||

na cāpi twāṃ dhṛṣṇumaḥ praṣṭumagre; na ca twamasmānpṛcchasi ye wayaṃ smaḥ |
tattwāṃ pṛcchāmaḥ spṛhaṇīyarūpaṃ; kasya twaṃ wā kiṃnimittaṃ twamāgāḥ ||10||

bhayaṃ tu te wyetu wiṣādamohau; tyajāśu dewendrasamānarūpa |
twāṃ wartamānaṃ hi satāṃ sakāśe; nālaṃ prasoḍhuṃ balahāpi śakraḥ ||11||

santaḥ pratiṣṭhā hi sukhacyutānāṃ; satāṃ sadaiwāmararājakalpa |
te saṅgatāḥ sthāwarajaṅgameśāḥ; pratiṣṭhitastwaṃ sadṛśeṣu satsu ||12||

prabhuragniḥ pratapane bhūmirāwapane prabhuḥ |
prabhuḥ sūryaḥ prakāśitwe satāṃ cābhyāgataḥ prabhuḥ ||13||






                  84


yayātiruwāca||

ahaṃ yayātirnahuṣasya putraḥ; pūroḥ pitā sarwabhūtāwamānāt |
prabhraṃśitaḥ surasiddharṣilokā; tparicyutaḥ prapatāmyalpapuṇyaḥ ||1||

ahaṃ hi pūrwo wayasā bhawadbhya; stenābhiwādaṃ bhawatāṃ na prayuñje |
yo widyayā tapasā janmanā wā; wṛddhaḥ sa pūjyo bhawati dwijānām ||2||

aṣṭaka uwāca||

awādīścedwayasā yaḥ sa wṛddha; iti rājannābhyawadaḥ kathañcit |
yo wai widwānwayasā sansma wṛddhaḥ; sa ewa pūjyo bhawati dwijānām ||3||

yayātiruwāca||

pratikūlaṃ karmaṇāṃ pāpamāhu; stadwartate'prawaṇe pāpalokyam |
santo'satāṃ nānuwartanti caita; dyathā ātmaiṣāmanukūlawādī ||4||

abhūddhanaṃ me wipulaṃ mahadwai; wiceṣṭamāno nādhigantā tadasmi |
ewaṃ pradhāryātmahite niwiṣṭo; yo wartate sa wijānāti jīwan ||5||

nānābhāwā bahawo jīwaloke; daiwādhīnā naṣṭaceṣṭādhikārāḥ |
tattatprāpya na wihanyeta dhīro; diṣṭaṃ balīya iti matwātmabuddhyā ||6||

sukhaṃ hi janturyadi wāpi duḥkhaṃ; daiwādhīnaṃ windati nātmaśaktyā |
tasmāddiṣṭaṃ balawanmanyamāno; na sañjwarennāpi hṛṣyetkadācit ||7||

duḥkhe na tapyenna sukhena hṛṣye; tsamena warteta sadaiwa dhīraḥ |
diṣṭaṃ balīya iti manyamāno; na sañjwarennāpi hṛṣyetkadācit ||8||

bhaye na muhyāmyaṣṭakāhaṃ kadā ci; tsantāpo me mānaso nāsti kaścit |
dhātā yathā māṃ widadhāti loke; dhruwaṃ tathāhaṃ bhawiteti matwā ||9||

saṃswedajā aṇḍajā udbhidāśca; sarīsṛpāḥ kṛmayo'thāpsu matsyāḥ |
tathāśmānastṛṇakāṣṭhaṃ ca sarwaṃ; diṣṭakṣaye swāṃ prakṛtiṃ bhajante ||10||

anityatāṃ sukhaduḥkhasya buddhwā; kasmātsantāpamaṣṭakāhaṃ bhajeyam |
kiṃ kuryāṃ wai kiṃ ca kṛtwā na tapye; tasmātsantāpaṃ warjayāmyapramattaḥ ||11||

aṣṭaka uwāca||

ye ye lokāḥ pārthiwendra pradhānā; stwayā bhuktā yaṃ ca kālaṃ yathā ca |
tanme rājanbrūhi sarwaṃ yathāwa; tkṣetrajñawadbhāṣase twaṃ hi dharmān ||12||

yayātiruwāca||

rājāhamāsamiha sārwabhauma; stato lokānmahato ajayaṃ wai |
tatrāwasaṃ warṣasahasramātraṃ; tato lokaṃ paramasmyabhyupetaḥ ||13||

tataḥ purīṃ puruhūtasya ramyāṃ; sahasradwārāṃ śatayojanāyatām |
adhyāwasaṃ warṣasahasramātraṃ; tato lokaṃ paramasmyabhyupetaḥ ||14||

tato diwyamajaraṃ prāpya lokaṃ; prajāpaterlokapaterdurāpam |
tatrāwasaṃ warṣasahasramātraṃ; tato lokaṃ paramasmyabhyupetaḥ ||15||

dewasya dewasya niweśane ca; wijitya lokānawasaṃ yatheṣṭam |
sampūjyamānastridaśaiḥ samastai; stulyaprabhāwadyutirīśwarāṇām ||16||

tathāwasaṃ nandane kāmarūpī; saṃwatsarāṇāmayutaṃ śatānām |
sahāpsarobhirwiharanpuṇyagandhā; npaśyannagānpuṣpitāṃścārurūpān ||17||

tatrasthaṃ māṃ dewasukheṣu saktaṃ; kāle'tīte mahati tato'timātram |
dūto dewānāmabrawīdugrarūpo; dhwaṃsetyuccaistriḥ plutena swareṇa ||18||

etāwanme widitaṃ rājasiṃha; tato bhraṣṭo'haṃ nandanātkṣīṇapuṇyaḥ |
wāco'śrauṣaṃ cāntarikṣe surāṇā; manukrośācchocatāṃ mānawendra ||19||

aho kaṣṭaṃ kṣīṇapuṇyo yayātiḥ; patatyasau puṇyakṛtpuṇyakīrtiḥ |
tānabruwaṃ patamānastato'haṃ; satāṃ madhye nipateyaṃ kathaṃ nu ||20||

tairākhyātā bhawatāṃ yajñabhūmiḥ; samīkṣya caināṃ twaritamupāgato'smi |
hawirgandhaṃ deśikaṃ yajñabhūme; rdhūmāpāṅgaṃ pratigṛhya pratītaḥ ||21||






                  85


aṣṭaka uwāca||

yadāwaso nandane kāmarūpī; saṃwatsarāṇāmayutaṃ śatānām |
kiṃ kāraṇaṃ kārtayugapradhāna; hitwā tattwaṃ wasudhāmanwapadyaḥ ||1||

yayātiruwāca||

jñātiḥ suhṛtswajano yo yatheha; kṣīṇe witte tyajyate mānawairhi |
tathā tatra kṣīṇapuṇyaṃ manuṣyaṃ; tyajanti sadyaḥ seśwarā dewasaṅghāḥ ||2||

aṣṭaka uwāca||

kathaṃ tasminkṣīṇapuṇyā bhawanti; saṃmuhyate me'tra mano'timātram |
kiṃwiśiṣṭāḥ kasya dhāmopayānti; tadwai brūhi kṣetrawittwaṃ mato me ||3||

yayātiruwāca||

imaṃ bhaumaṃ narakaṃ te patanti; lālapyamānā naradewa sarwe |
te kaṅkagomāyubalāśanārthaṃ; kṣīṇā wiwṛddhiṃ bahudhā wrajanti ||4||

tasmādetadwarjanīyaṃ nareṇa; duṣṭaṃ loke garhaṇīyaṃ ca karma |
ākhyātaṃ te pārthiwa sarwameta; dbhūyaścedānīṃ wada kiṃ te wadāmi ||5||

aṣṭaka uwāca||

yadā tu tānwitudante wayāṃsi; tathā gṛdhrāḥ śitikaṇṭhāḥ pataṅgāḥ |
kathaṃ bhawanti kathamābhawanti; na bhaumamanyaṃ narakaṃ śṛṇomi ||6||

yayātiruwāca||

ūrdhwaṃ dehātkarmaṇo jṛmbhamāṇā; dwyaktaṃ pṛthiwyāmanusañcaranti |
imaṃ bhaumaṃ narakaṃ te patanti; nāwekṣante warṣapūgānanekān ||7||

ṣaṣṭiṃ sahasrāṇi patanti wyomni; tathā aśītiṃ pariwatsarāṇi |
tānwai tudanti prapatataḥ prapātaṃ; bhīmā bhaumā rākṣasāstīkṣṇadaṃṣṭrāḥ ||8||

aṣṭaka uwāca||

yadenasaste patatastudanti; bhīmā bhaumā rākṣasāstīkṣṇadaṃṣṭrāḥ |
kathaṃ bhawanti kathamābhawanti; kathambhūtā garbhabhūtā bhawanti ||9||

yayātiruwāca||

asraṃ retaḥ puṣpaphalānupṛkta; manweti tadwai puruṣeṇa sṛṣṭam |
sa wai tasyā raja āpadyate wai; sa garbhabhūtaḥ samupaiti tatra ||10||

wanaspatīṃścauṣadhīścāwiśanti; apo wāyuṃ pṛthiwīṃ cāntarikṣam |
catuṣpadaṃ dwipadaṃ cāpi sarwa; mewambhūtā garbhabhūtā bhawanti ||11||

aṣṭaka uwāca||

anyadwapurwidadhātīha garbha; utāho switswena kāmena yāti |
āpadyamāno narayonimetā; mācakṣwa me saṃśayātprabrawīmi ||12||

śarīradehādisamucchrayaṃ ca; cakṣuḥśrotre labhate kena sañjñām |
etattattwaṃ sarwamācakṣwa pṛṣṭaḥ; kṣetrajñaṃ twāṃ tāta manyāma sarwe ||13||

yayātiruwāca||

wāyuḥ samutkarṣati garbhayoni; mṛtau retaḥ puṣparasānupṛktam |
sa tatra tanmātrakṛtādhikāraḥ; krameṇa saṃwardhayatīha garbham ||14||

sa jāyamāno wigṛhītagātraḥ; ṣaḍjñānaniṣṭhāyatano manuṣyaḥ |
sa śrotrābhyāṃ wedayatīha śabdaṃ; sarwaṃ rūpaṃ paśyati cakṣuṣā ca ||15||

ghrāṇena gandhaṃ jihwayātho rasaṃ ca; twacā sparśaṃ manasā weda bhāwam |
ityaṣṭakehopacitiṃ ca widdhi; mahātmanaḥ prāṇabhṛtaḥ śarīre ||16||

aṣṭaka uwāca||

yaḥ saṃsthitaḥ puruṣo dahyate wā; nikhanyate wāpi nighṛṣyate wā |
abhāwabhūtaḥ sa wināśametya; kenātmānaṃ cetayate purastāt ||17||

yayātiruwāca||

hitwā so'sūnsuptawanniṣṭanitwā; purodhāya sukṛtaṃ duṣkṛtaṃ ca |
anyāṃ yoniṃ pawanāgrānusārī; hitwā dehaṃ bhajate rājasiṃha ||18||

puṇyāṃ yoniṃ puṇyakṛto wrajanti; pāpāṃ yoniṃ pāpakṛto wrajanti |
kīṭāḥ pataṅgāśca bhawanti pāpā; na me wiwakṣāsti mahānubhāwa ||19||

catuṣpadā dwipadāḥ ṣaṭpadāśca; tathābhūtā garbhabhūtā bhawanti |
ākhyātametannikhilena sarwaṃ; bhūyastu kiṃ pṛcchasi rājasiṃha ||20||

aṣṭaka uwāca||

kiṃ switkṛtwā labhate tāta lokā; nmartyaḥ śreṣṭhāṃstapasā widyayā wā |
tanme pṛṣṭaḥ śaṃsa sarwaṃ yathāwa; cchubhāṃllokānyena gacchetkrameṇa ||21||

yayātiruwāca||

tapaśca dānaṃ ca śamo damaśca; hrīrārjawaṃ sarwabhūtānukampā |
naśyanti mānena tamo'bhibhūtāḥ; puṃsaḥ sadaiweti wadanti santaḥ ||22||

adhīyānaḥ paṇḍitaṃ manyamāno; yo widyayā hanti yaśaḥ pareṣām |
tasyāntawantaśca bhawanti lokā; na cāsya tadbrahma phalaṃ dadāti ||23||

catwāri karmāṇyabhayaṅkarāṇi; bhayaṃ prayacchantyayathākṛtāni |
mānāgnihotramuta mānamaunaṃ; mānenādhītamuta mānayajñaḥ ||24||

na mānyamāno mudamādadīta; na santāpaṃ prāpnuyāccāwamānāt |
santaḥ sataḥ pūjayantīha loke; nāsādhawaḥ sādhubuddhiṃ labhante ||25||

iti dadyāditi yajedityadhīyīta me wratam |
ityasminnabhayānyāhustāni warjyāni nityaśaḥ ||26||

yenāśrayaṃ wedayante purāṇaṃ; manīṣiṇo mānasamānabhaktam |
tanniḥśreyastaijasaṃ rūpametya; parāṃ śāntiṃ prāpnuyuḥ pretya ceha ||27||






                  86


aṣṭaka uwāca||

carangṛhasthaḥ kathameti dewā; nkathaṃ bhikṣuḥ kathamācāryakarmā |
wānaprasthaḥ satpathe saṃniwiṣṭo; bahūnyasminsamprati wedayanti ||1||

yayātiruwāca||

āhūtādhyāyī gurukarmaswacodyaḥ; pūrwotthāyī caramaṃ copaśāyī |
mṛdurdānto dhṛtimānapramattaḥ; swādhyāyaśīlaḥ sidhyati brahmacārī ||2||

dharmāgataṃ prāpya dhanaṃ yajeta; dadyātsadaiwātithīnbhojayecca |
anādadānaśca parairadattaṃ; saiṣā gṛhasthopaniṣatpurāṇī ||3||

swawīryajīwī wṛjinānniwṛtto; dātā parebhyo na paropatāpī |
tādṛṅmuniḥ siddhimupaiti mukhyāṃ; wasannaraṇye niyatāhāraceṣṭaḥ ||4||

aśilpajīwī nagṛhaśca nityaṃ; jitendriyaḥ sarwato wipramuktaḥ |
anokasārī laghuralpacāra; ścarandeśānekacaraḥ sa bhikṣuḥ ||5||

rātryā yayā cābhijitāśca lokā; bhawanti kāmā wijitāḥ sukhāśca |
tāmewa rātriṃ prayateta widwā; naraṇyasaṃstho bhawituṃ yatātmā ||6||

daśaiwa pūrwāndaśa cāparāṃstu; jñātīnsahātmānamathaikawiṃśam |
araṇyawāsī sukṛte dadhāti; wimucyāraṇye swaśarīradhātūn ||7||

aṣṭaka uwāca||

kati swidewa munayo maunāni kati cāpyuta |
bhawantīti tadācakṣwa śrotumicchāmahe wayam ||8||

yayātiruwāca||

araṇye wasato yasya grāmo bhawati pṛṣṭhataḥ |
grāme wā wasato'raṇyaṃ sa muniḥ syājjanādhipa ||9||

aṣṭaka uwāca||

kathaṃ swidwasato'raṇye grāmo bhawati pṛṣṭhataḥ |
grāme wā wasato'raṇyaṃ kathaṃ bhawati pṛṣṭhataḥ ||10||

yayātiruwāca||

na grāmyamupayuñjīta ya āraṇyo munirbhawet |
tathāsya wasato'raṇye grāmo bhawati pṛṣṭhataḥ ||11||

anagniraniketaśca agotracaraṇo muniḥ |
kaupīnācchādanaṃ yāwattāwadicchecca cīwaram ||12||

yāwatprāṇābhisandhānaṃ tāwadicchecca bhojanam |
tathāsya wasato grāme'raṇyaṃ bhawati pṛṣṭhataḥ ||13||

yastu kāmānparityajya tyaktakarmā jitendriyaḥ |
ātiṣṭheta munirmaunaṃ sa loke siddhimāpnuyāt ||14||

dhautadantaṃ kṛttanakhaṃ sadā snātamalaṅkṛtam |
asitaṃ sitakarmasthaṃ kastaṃ nārcitumarhati ||15||

tapasā karśitaḥ kṣāmaḥ kṣīṇamāṃsāsthiśoṇitaḥ |
yadā bhawati nirdwandwo munirmaunaṃ samāsthitaḥ ||16||

atha lokamimaṃ jitwā lokaṃ wijayate param ||16||

āsyena tu yadāhāraṃ gowanmṛgayate muniḥ |
athāsya lokaḥ pūrwo yaḥ so'mṛtatwāya kalpate ||17||






                  87


aṣṭaka uwāca||

katarastwetayoḥ pūrwaṃ dewānāmeti sātmyatām |
ubhayordhāwato rājansūryācandramasoriwa ||1||

yayātiruwāca||

aniketo gṛhastheṣu kāmawṛtteṣu saṃyataḥ |
grāma ewa wasanbhikṣustayoḥ pūrwataraṃ gataḥ ||2||

aprāpya dīrghamāyustu yaḥ prāpto wikṛtiṃ caret |
tapyeta yadi tatkṛtwā caretso'nyattatastapaḥ ||3||

yadwai nṛśaṃsaṃ tadapathyamāhu; ryaḥ sewate dharmamanarthabuddhiḥ |
aswo'pyanīśaśca tathaiwa rājaṃ; stadārjawaṃ sa samādhistadāryam ||4||

aṣṭaka uwāca||

kenāsi dūtaḥ prahito'dya rāja; nyuwā sragwī darśanīyaḥ suwarcāḥ |
kuta āgataḥ katarasyāṃ diśi twa; mutāho switpārthiwaṃ sthānamasti ||5||

yayātiruwāca||

imaṃ bhaumaṃ narakaṃ kṣīṇapuṇyaḥ; praweṣṭumurwīṃ gaganādwiprakīrṇaḥ |
uktwāhaṃ waḥ prapatiṣyāmyanantaraṃ; twaranti māṃ brāhmaṇā lokapālāḥ ||6||

satāṃ sakāśe tu wṛtaḥ prapāta; ste saṅgatā guṇawantaśca sarwe |
śakrācca labdho hi waro mayaiṣa; patiṣyatā bhūmitale narendra ||7||

aṣṭaka uwāca||

pṛcchāmi twāṃ mā prapata prapātaṃ; yadi lokāḥ pārthiwa santi me'tra |
yadyantarikṣe yadi wā diwi śritāḥ; kṣetrajñaṃ twāṃ tasya dharmasya manye ||8||

yayātiruwāca||

yāwatpṛthiwyāṃ wihitaṃ gawāśwaṃ; sahāraṇyaiḥ paśubhiḥ parwataiśca |
tāwallokā diwi te saṃsthitā wai; tathā wijānīhi narendrasiṃha ||9||

aṣṭaka uwāca||

tāṃste dadāmi mā prapata prapātaṃ; ye me lokā diwi rājendra santi |
yadyantarikṣe yadi wā diwi śritā; stānākrama kṣipramamitrasāha ||10||

yayātiruwāca||

nāsmadwidho'brāhmaṇo brahmawicca; pratigrahe wartate rājamukhya |
yathā pradeyaṃ satataṃ dwijebhya; stathādadaṃ pūrwamahaṃ narendra ||11||

nābrāhmaṇaḥ kṛpaṇo jātu jīwe; dyā cāpi syādbrāhmaṇī wīrapatnī |
so'haṃ yadaiwākṛtapūrwaṃ careyaṃ; wiwitsamānaḥ kimu tatra sādhu ||12||

pratardana uwāca||

pṛcchāmi twāṃ spṛhaṇīyarūpa; pratardano'haṃ yadi me santi lokāḥ |
yadyantarikṣe yadi wā diwi śritāḥ; kṣetrajñaṃ twāṃ tasya dharmasya manye ||13||

yayātiruwāca||

santi lokā bahawaste narendra; apyekaikaḥ sapta saptāpyahāni |
madhucyuto ghṛtapṛktā wiśokā; ste nāntawantaḥ pratipālayanti ||14||

pratardana uwāca||

tāṃste dadāmi mā prapata prapātaṃ; ye me lokāstawa te wai bhawantu |
yadyantarikṣe yadi wā diwi śritā; stānākrama kṣipramapetamohaḥ ||15||

yayātiruwāca||

na tulyatejāḥ sukṛtaṃ kāmayeta; yogakṣemaṃ pārthiwa pārthiwaḥ san |
daiwādeśādāpadaṃ prāpya widwāṃ; ścarennṛśaṃsaṃ na hi jātu rājā ||16||

dharmyaṃ mārgaṃ cetayāno yaśasyaṃ; kuryānnṛpo dharmamawekṣamāṇaḥ |
na madwidho dharmabuddhiḥ prajāna; nkuryādewaṃ kṛpaṇaṃ māṃ yathāttha ||17||

kuryāmapūrwaṃ na kṛtaṃ yadanyai; rwiwitsamānaḥ kimu tatra sādhu |
bruwāṇamewaṃ nṛpatiṃ yayātiṃ; nṛpottamo wasumanābrawīttam ||18||






                  88


wasumanā uwāca||

pṛcchāmi twāṃ wasumanā rauśadaświ; ryadyasti loko diwi mahyaṃ narendra |
yadyantarikṣe prathito mahātma; nkṣetrajñaṃ twāṃ tasya dharmasya manye ||1||

yayātiruwāca||

yadantarikṣaṃ pṛthiwī diśaśca; yattejasā tapate bhānumāṃśca |
lokāstāwanto diwi saṃsthitā wai; te nāntawantaḥ pratipālayanti ||2||

wasumanā uwāca||

tāṃste dadāmi pata mā prapātaṃ; ye me lokāstawa te wai bhawantu |
krīṇīṣwaināṃstṛṇakenāpi rāja; npratigrahaste yadi samyakpraduṣṭaḥ ||3||

yayātiruwāca||

na mithyāhaṃ wikrayaṃ wai smarāmi; wṛthā gṛhītaṃ śiśukācchaṅkamānaḥ |
kuryāṃ na caiwākṛtapūrwamanyai; rwiwitsamānaḥ kimu tatra sādhu ||4||

wasumanā uwāca||

tāṃstwaṃ lokānpratipadyaswa rāja; nmayā dattānyadi neṣṭaḥ krayaste |
ahaṃ na tānwai pratigantā narendra; sarwe lokāstawa te wai bhawantu ||5||

śibiruwāca||

pṛcchāmi twāṃ śibirauśīnaro'haṃ; mamāpi lokā yadi santīha tāta |
yadyantarikṣe yadi wā diwi śritāḥ; kṣetrajñaṃ twāṃ tasya dharmasya manye ||6||

yayātiruwāca||

na twaṃ wācā hṛdayenāpi widwa; nparīpsamānānnāwamaṃsthā narendra |
tenānantā diwi lokāḥ śritāste; widyudrūpāḥ swanawanto mahāntaḥ ||7||

śibiruwāca||

tāṃstwaṃ lokānpratipadyaswa rāja; nmayā dattānyadi neṣṭaḥ krayaste |
na cāhaṃ tānpratipatsyeha dattwā; yatra gatwā twamupāsse ha lokān ||8||

yayātiruwāca||

yathā twamindrapratimaprabhāwa; ste cāpyanantā naradewa lokāḥ |
tathādya loke na rame'nyadatte; tasmācchibe nābhinandāmi dāyam ||9||

aṣṭaka uwāca||

na cedekaikaśo rājaṃllokānnaḥ pratinandasi |
sarwe pradāya bhawate gantāro narakaṃ wayam ||10||

yayātiruwāca||

yadarhāya dadadhwaṃ tatsantaḥ satyānṛśaṃsyataḥ |
ahaṃ tu nābhidhṛṣṇomi yatkṛtaṃ na mayā purā ||11||

aṣṭaka uwāca||

kasyaite pratidṛśyante rathāḥ pañca hiraṇmayāḥ |
uccaiḥ santaḥ prakāśante jwalanto'gniśikhā iwa ||12||

yayātiruwāca||

yuṣmānete hi wakṣyanti rathāḥ pañca hiraṇmayāḥ |
uccaiḥ santaḥ prakāśante jwalanto'gniśikhā iwa ||13||

aṣṭaka uwāca||

ātiṣṭhaswa rathaṃ rājanwikramaswa wihāyasā |
wayamapyanuyāsyāmo yadā kālo bhawiṣyati ||14||

yayātiruwāca||

sarwairidānīṃ gantawyaṃ sahaswargajito wayam |
eṣa no wirajāḥ panthā dṛśyate dewasadmanaḥ ||15||

waiśampāyana uwāca||

te'dhiruhya rathānsarwe prayātā nṛpasattamāḥ |
ākramanto diwaṃ bhābhirdharmeṇāwṛtya rodasī ||16||

aṣṭaka uwāca||

ahaṃ manye pūrwameko'smi gantā; sakhā cendraḥ sarwathā me mahātmā |
kasmādewaṃ śibirauśīnaro'ya; meko'tyagātsarwawegena wāhān ||17||

yayātiruwāca||

adadāddewayānāya yāwadwittamawindata |
uśīnarasya putro'yaṃ tasmācchreṣṭho hi naḥ śibiḥ ||18||

dānaṃ tapaḥ satyamathāpi dharmo; hrīḥ śrīḥ kṣamā saumya tathā titikṣā |
rājannetānyapratimasya rājñaḥ; śibeḥ sthitānyanṛśaṃsasya buddhyā ||19||

ewaṃwṛtto hrīniṣedhaśca yasmā; ttasmācchibiratyagādwai rathena ||19||

waiśampāyana uwāca||

athāṣṭakaḥ punarewānwapṛccha; nmātāmahaṃ kautukādindrakalpam |
pṛcchāmi twāṃ nṛpate brūhi satyaṃ; kutaśca kasyāsi sutaśca kasya ||20||

kṛtaṃ twayā yaddhi na tasya kartā; loke twadanyaḥ kṣatriyo brāhmaṇo wā ||20||

yayātiruwāca||

yayātirasmi nahuṣasya putraḥ; pūroḥ pitā sārwabhaumastwihāsam |
guhyamarthaṃ māmakebhyo brawīmi; mātāmaho'haṃ bhawatāṃ prakāśaḥ ||21||

sarwāmimāṃ pṛthiwīṃ nirjigāya; prasthe baddhwā hyadadaṃ brāhmaṇebhyaḥ |
medhyānaśwānekaśaphānsurūpāṃ; stadā dewāḥ puṇyabhājo bhawanti ||22||

adāmahaṃ pṛthiwīṃ brāhmaṇebhyaḥ; pūrṇāmimāmakhilāṃ wāhanasya |
gobhiḥ suwarṇena dhanaiśca mukhyai; statrāsangāḥ śatamarbudāni ||23||

satyena me dyauśca wasundharā ca; tathaiwāgnirjwalate mānuṣeṣu |
na me wṛthā wyāhṛtamewa wākyaṃ; satyaṃ hi santaḥ pratipūjayanti ||24||

sarwe ca dewā munayaśca lokāḥ; satyena pūjyā iti me manogatam ||24||

yo naḥ swargajitaḥ sarwānyathāwṛttaṃ niwedayet |
anasūyurdwijāgrebhyaḥ sa labhennaḥ salokatām ||25||

waiśampāyana uwāca||

ewaṃ rājā sa mahātmā hyatīwa; swairdauhitraistārito'mitrasāhaḥ |
tyaktwā mahīṃ paramodārakarmā; swargaṃ gataḥ karmabhirwyāpya pṛthwīm ||26||






              saṃbhawaparwa
                  89


janamejaya uwāca||

bhagawañśrotumicchāmi pūrorwaṃśakarānnṛpān |
yadwīryā yādṛśāścaiwa yāwanto yatparākramāḥ ||1||

na hyasmiñśīlahīno wā nirwīryo wā narādhipaḥ |
prajāwirahito wāpi bhūtapūrwaḥ kadācana ||2||

teṣāṃ prathitawṛttānāṃ rājñāṃ wijñānaśālinām |
caritaṃ śrotumicchāmi wistareṇa tapodhana ||3||

waiśampāyana uwāca||

hanta te kathayiṣyāmi yanmāṃ twaṃ paripṛcchasi |
pūrorwaṃśadharānwīrāñśakrapratimatejasaḥ ||4||

prawīreśwararaudrāśwāstrayaḥ putrā mahārathāḥ |
pūroḥ pauṣṭyāmajāyanta prawīrastatra waṃśakṛt ||5||

manasyurabhawattasmācchūraḥ śyenīsutaḥ prabhuḥ |
pṛthiwyāścaturantāyā goptā rājīwalocanaḥ ||6||

subhrūḥ saṃhanano wāgmī sauwīrītanayāstrayaḥ |
manasyorabhawanputrāḥ śūrāḥ sarwe mahārathāḥ ||7||

raudrāśwasya maheṣwāsā daśāpsarasi sūnawaḥ |
yajwāno jajñire śūrāḥ prajāwanto bahuśrutāḥ ||8||

sarwe sarwāstrawidwāṃsaḥ sarwe dharmaparāyaṇāḥ ||8||

ṛcepuratha kakṣepuḥ kṛkaṇepuśca wīryawān |
sthaṇḍilepurwanepuśca sthalepuśca mahārathaḥ ||9||

tejepurbalawāndhīmānsatyepuścendrawikramaḥ |
dharmepuḥ saṃnatepuśca daśamo dewawikramaḥ ||10||

anādhṛṣṭisutāstāta rājasūyāśwamedhinaḥ ||10||

matinārastato rājā widwāṃścarceputo'bhawat |
matinārasutā rājaṃścatwāro'mitawikramāḥ ||11||

taṃsurmahānatiratho druhyuścāpratimadyutiḥ ||11||

teṣāṃ taṃsurmahāwīryaḥ paurawaṃ waṃśamudwahan |
ājahāra yaśo dīptaṃ jigāya ca wasundharām ||12||

ilinaṃ tu sutaṃ taṃsurjanayāmāsa wīryawān |
so'pi kṛtsnāmimāṃ bhūmiṃ wijigye jayatāṃ waraḥ ||13||

rathantaryāṃ sutānpañca pañcabhūtopamāṃstataḥ |
ilino janayāmāsa duḥṣantaprabhṛtīnnṛpa ||14||

duḥṣantaṃ śūrabhīmau ca prapūrwaṃ wasumewa ca |
teṣāṃ jyeṣṭho'bhawadrājā duḥṣanto janamejaya ||15||

duḥṣantādbharato jajñe widwāñśākuntalo nṛpaḥ |
tasmādbharatawaṃśasya wipratasthe mahadyaśaḥ ||16||

bharatastisṛṣu strīṣu nawa putrānajījanat |
nābhyanandanta tānrājā nānurūpā mametyuta ||17||

tato mahadbhiḥ kratubhirījāno bharatastadā |
lebhe putraṃ bharadwājādbhumanyuṃ nāma bhārata ||18||

tataḥ putriṇamātmānaṃ jñātwā paurawanandanaḥ |
bhumanyuṃ bharataśreṣṭha yauwarājye'bhyaṣecayat ||19||

tatastasya mahīndrasya witathaḥ putrako'bhawat |
tataḥ sa witatho nāma bhumanyorabhawatsutaḥ ||20||

suhotraśca suhotā ca suhawiḥ suyajustathā |
puṣkariṇyāmṛcīkasya bhumanyorabhawansutāḥ ||21||

teṣāṃ jyeṣṭhaḥ suhotrastu rājyamāpa mahīkṣitām |
rājasūyāśwamedhādyaiḥ so'yajadbahubhiḥ sawaiḥ ||22||

suhotraḥ pṛthiwīṃ sarwāṃ bubhuje sāgarāmbarām |
pūrṇāṃ hastigawāśwasya bahuratnasamākulām ||23||

mamajjewa mahī tasya bhūribhārāwapīḍitā |
hastyaśwarathasampūrṇā manuṣyakalilā bhṛśam ||24||

suhotre rājani tadā dharmataḥ śāsati prajāḥ |
caityayūpāṅkitā cāsīdbhūmiḥ śatasahasraśaḥ ||25||

prawṛddhajanasasyā ca sahadewā wyarocata ||25||

aikṣwākī janayāmāsa suhotrātpṛthiwīpateḥ |
ajamīḍhaṃ sumīḍhaṃ ca purumīḍhaṃ ca bhārata ||26||

ajamīḍho warasteṣāṃ tasminwaṃśaḥ pratiṣṭhitaḥ |
ṣaṭputrānso'pyajanayattisṛṣu strīṣu bhārata ||27||

ṛkṣaṃ dhūminyatho nīlī duḥṣantaparameṣṭhinau |
keśinyajanayajjahnumubhau ca janarūpiṇau ||28||

tatheme sarwapāñcālā duḥṣantaparameṣṭhinoḥ |
anwayāḥ kuśikā rājañjahnoramitatejasaḥ ||29||

janarūpiṇayorjyeṣṭhamṛkṣamāhurjanādhipam |
ṛkṣātsaṃwaraṇo jajñe rājanwaṃśakarastawa ||30||

ārkṣe saṃwaraṇe rājanpraśāsati wasundharām |
saṅkṣayaḥ sumahānāsītprajānāmiti śuśrumaḥ ||31||

wyaśīryata tato rāṣṭraṃ kṣayairnānāwidhaistathā |
kṣunmṛtyubhyāmanāwṛṣṭyā wyādhibhiśca samāhatam ||32||

abhyaghnanbhāratāṃścaiwa sapatnānāṃ balāni ca ||32||

cālayanwasudhāṃ caiwa balena caturaṅgiṇā |
abhyayāttaṃ ca pāñcālyo wijitya tarasā mahīm ||33||

akṣauhiṇībhirdaśabhiḥ sa enaṃ samare'jayat ||33||

tataḥ sadāraḥ sāmātyaḥ saputraḥ sasuhṛjjanaḥ |
rājā saṃwaraṇastasmātpalāyata mahābhayāt ||34||

sindhornadasya mahato nikuñje nyawasattadā |
nadīwiṣayaparyante parwatasya samīpataḥ ||35||

tatrāwasanbahūnkālānbhāratā durgamāśritāḥ ||35||

teṣāṃ niwasatāṃ tatra sahasraṃ pariwatsarān |
athābhyagacchadbharatānwasiṣṭho bhagawānṛṣiḥ ||36||

tamāgataṃ prayatnena pratyudgamyābhiwādya ca |
arghyamabhyāharaṃstasmai te sarwe bhāratāstadā ||37||

niwedya sarwamṛṣaye satkāreṇa suwarcase ||37||

taṃ samāmaṣṭamīmuṣṭaṃ rājā wawre swayaṃ tadā |
purohito bhawānno'stu rājyāya prayatāmahe ||38||

omityewaṃ wasiṣṭho'pi bhāratānpratyapadyata ||38||

athābhyaṣiñcatsāmrājye sarwakṣatrasya paurawam |
wiṣāṇabhūtaṃ sarwasyāṃ pṛthiwyāmiti naḥ śrutam ||39||

bharatādhyuṣitaṃ pūrwaṃ so'dhyatiṣṭhatpurottamam |
punarbalibhṛtaścaiwa cakre sarwamahīkṣitaḥ ||40||

tataḥ sa pṛthiwīṃ prāpya punarīje mahābalaḥ |
ājamīḍho mahāyajñairbahubhirbhūridakṣiṇaiḥ ||41||

tataḥ saṃwaraṇātsaurī suṣuwe tapatī kurum |
rājatwe taṃ prajāḥ sarwā dharmajña iti wawrire ||42||

tasya nāmnābhiwikhyātaṃ pṛthiwyāṃ kurujāṅgalam |
kurukṣetraṃ sa tapasā puṇyaṃ cakre mahātapāḥ ||43||

aśwawantamabhiṣwantaṃ tathā citrarathaṃ munim |
janamejayaṃ ca wikhyātaṃ putrāṃścāsyānuśuśrumaḥ ||44||

pañcaitānwāhinī putrānwyajāyata manaswinī ||44||

abhiṣwataḥ parikṣittu śabalāśwaśca wīryawān |
abhirājo wirājaśca śalmalaśca mahābalaḥ ||45||

uccaiḥśrawā bhadrakāro jitāriścāṣṭamaḥ smṛtaḥ |
eteṣāmanwawāye tu khyātāste karmajairguṇaiḥ ||46||

janamejayādayaḥ sapta tathaiwānye mahābalāḥ |
parikṣito'bhawanputrāḥ sarwe dharmārthakowidāḥ ||47||

kakṣasenograsenau ca citrasenaśca wīryawān |
indrasenaḥ suṣeṇaśca bhīmasenaśca nāmataḥ ||48||

janamejayasya tanayā bhuwi khyātā mahābalāḥ |
dhṛtarāṣṭraḥ prathamajaḥ pāṇḍurbāhlīka ewa ca ||49||

niṣadhaśca mahātejāstathā jāmbūnado balī |
kuṇḍodaraḥ padātiśca wasātiścāṣṭamaḥ smṛtaḥ ||50||

sarwe dharmārthakuśalāḥ sarwe bhūtahite ratāḥ ||50||

dhṛtarāṣṭro'tha rājāsīttasya putro'tha kuṇḍikaḥ |
hastī witarkaḥ krāthaśca kuṇḍalaścāpi pañcamaḥ ||51||

hawiḥśrawāstathendrābhaḥ sumanyuścāparājitaḥ ||51||

pratīpasya trayaḥ putrā jajñire bharatarṣabha |
dewāpiḥ śantanuścaiwa bāhlīkaśca mahārathaḥ ||52||

dewāpistu prawawrāja teṣāṃ dharmaparīpsayā |
śantanuśca mahīṃ lebhe bāhlīkaśca mahārathaḥ ||53||

bharatasyānwaye jātāḥ sattwawanto mahārathāḥ |
dewarṣikalpā nṛpate bahawo rājasattamāḥ ||54||

ewaṃwidhāścāpyapare dewakalpā mahārathāḥ |
jātā manoranwawāye ailawaṃśawiwardhanāḥ ||55||






                  90


janamejaya uwāca||

śrutastwatto mayā wipra pūrweṣāṃ sambhawo mahān |
udārāścāpi waṃśe'sminrājāno me pariśrutāḥ ||1||

kiṃ tu laghwarthasaṃyuktaṃ priyākhyānaṃ na māmati |
prīṇātyato bhawānbhūyo wistareṇa brawītu me ||2||

etāmewa kathāṃ diwyāmā prajāpatito manoḥ |
teṣāmājananaṃ puṇyaṃ kasya na prītimāwahet ||3||

saddharmaguṇamāhātmyairabhiwardhitamuttamam |
wiṣṭabhya lokāṃstrīneṣāṃ yaśaḥ sphītamawasthitam ||4||

guṇaprabhāwawīryaujaḥsattwotsāhawatāmaham |
na tṛpyāmi kathāṃ śṛṇwannamṛtāswādasaṃmitām ||5||

waiśampāyana uwāca||

śṛṇu rājanpurā samyaṅmayā dwaipāyanācchrutam |
procyamānamidaṃ kṛtsnaṃ swawaṃśajananaṃ śubham ||6||

dakṣasyāditiḥ |
aditerwiwaswān |
wiwaswato manuḥ |
manorilā |
ilāyāḥ purūrawāḥ |
purūrawasa āyuḥ |
āyuṣo nahuṣaḥ |
nahuṣasya yayātiḥ | 007 |
yayāterdwe bhārye babhūwatuḥ |
uśanaso duhitā dewayānī wṛṣaparwaṇaśca duhitā śarmiṣṭhā nāma |
atrānuwaṃśo bhawati | 008 |

yaduṃ ca turwasuṃ caiwa dewayānī wyajāyata |
druhyuṃ cānuṃ ca pūruṃ ca śarmiṣṭhā wārṣaparwaṇī ||9||

tatra yadoryādawāḥ |
pūroḥ paurawāḥ | 010 |
pūrorbhāryā kausalyā nāma |
tasyāmasya jajñe janamejayo nāma |
yastrīnaśwamedhānājahāra |
wiśwajitā ceṣṭwā wanaṃ prawiweśa | 011 |
janamejayaḥ khalwanantāṃ nāmopayeme mādhawīm |
tasyāmasya jajñe prācinwān |
yaḥ prācīṃ diśaṃ jigāya yāwatsūryodayāt |
tatastasya prācinwatwam | 012 |
prācinwānkhalwaśmakīmupayeme |
tasyāmasya jajñe saṃyātiḥ | 013 |
saṃyātiḥ khalu dṛṣadwato duhitaraṃ warāṅgīṃ nāmopayeme |
tasyāmasya jajñe ahampātiḥ | 014 |
ahampātistu khalu kṛtawīryaduhitaramupayeme bhānumatīṃ nāma |
tasyāmasya jajñe sārwabhaumaḥ | 015 |
sārwabhaumaḥ khalu jitwājahāra kaikeyīṃ sunandāṃ nāma |
tasyāmasya jajñe jayatsenaḥ | 016 |
jayatsenaḥ khalu waidarbhīmupayeme suṣuwāṃ nāma |
tasyāmasya jajñe arācīnaḥ | 017 |
arācīno'pi waidarbhīmewāparāmupayeme maryādāṃ nāma |
tasyāmasya jajñe mahābhaumaḥ | 018 |
mahābhaumaḥ khalu prāsenajitīmupayeme suyajñāṃ nāma |
tasyāmasya jajñe ayutanāyī |
yaḥ puruṣamedhānāmayutamānayat |
tadasyāyutanāyitwam | 019 |
ayutanāyī khalu pṛthuśrawaso duhitaramupayeme bhāsāṃ nāma |
tasyāmasya jajñe akrodhanaḥ | 020 |
akrodhanaḥ khalu kāliṅgīṃ karaṇḍuṃ nāmopayeme |
tasyāmasya jajñe dewātithiḥ | 021 |
dewātithiḥ khalu waidehīmupayeme maryādāṃ nāma |
tasyāmasya jajñe ṛcaḥ | 022 |
ṛcaḥ khalwāṅgeyīmupayeme sudewāṃ nāma |
tasyāṃ putramajanayadṛkṣam | 023 |
ṛkṣaḥ khalu takṣakaduhitaramupayeme jwālāṃ nāma |
tasyāṃ putraṃ matināraṃ nāmotpādayāmāsa | 024 |
matināraḥ khalu saraswatyāṃ dwādaśawārṣikaṃ satramājahāra | 025 |
niwṛtte ca satre saraswatyabhigamya taṃ bhartāraṃ warayāmāsa |
tasyāṃ putramajanayattaṃsuṃ nāma | 026 |
atrānuwaṃśo bhawati | 027 |

taṃsuṃ saraswatī putraṃ matinārādajījanat |
ilinaṃ janayāmāsa kālindyāṃ taṃsurātmajam ||28||

ilinastu rathantaryāṃ duḥṣantādyānpañca putrānajanayat | 029 |
duḥṣantaḥ khalu wiśwāmitraduhitaraṃ śakuntalāṃ nāmopayeme |
tasyāmasya jajñe bharataḥ |
tatra ślokau bhawataḥ | 030 |

mātā bhastrā pituḥ putro yena jātaḥ sa ewa saḥ |
bharaswa putraṃ duḥṣanta māwamaṃsthāḥ śakuntalām ||31||

retodhāḥ putra unnayati naradewa yamakṣayāt |
twaṃ cāsya dhātā garbhasya satyamāha śakuntalā ||32||

tato'sya bharatatwam | 033 |
bharataḥ khalu kāśeyīmupayeme sārwasenīṃ sunandāṃ nāma |
tasyāmasya jajñe bhumanyuḥ | 034 |
bhumanyuḥ khalu dāśārhīmupayeme jayāṃ nāma |
tasyāmasya jajñe suhotraḥ | 035 |
suhotraḥ khalwikṣwākukanyāmupayeme suwarṇāṃ nāma |
tasyāmasya jajñe hastī |
ya idaṃ hāstinapuraṃ māpayāmāsa |
etadasya hāstinapuratwam | 036 |
hastī khalu traigartīmupayeme yaśodharāṃ nāma |
tasyāmasya jajñe wikuṇṭhanaḥ | 037 |
wikuṇṭhanaḥ khalu dāśārhīmupayeme sudewāṃ nāma |
tasyāmasya jajñe'jamīḍhaḥ | 038 |
ajamīḍhasya caturwiṃśaṃ putraśataṃ babhūwa kaikeyyāṃ nāgāyāṃ gāndhāryāṃ wimalāyāmṛkṣāyāṃ ceti |
pṛthakpṛthagwaṃśakarā nṛpatayaḥ |
tatra waṃśakaraḥ saṃwaraṇaḥ | 039 |
saṃwaraṇaḥ khalu waiwaswatīṃ tapatīṃ nāmopayeme |
tasyāmasya jajñe kuruḥ | 040 |
kuruḥ khalu dāśārhīmupayeme śubhāṅgīṃ nāma |
tasyāmasya jajñe wiḍūrathaḥ | 041 |
wiḍūrathastu māgadhīmupayeme sampriyāṃ nāma |
tasyāmasya jajñe'rugwānnāma | 042 |
arugwānkhalu māgadhīmupayeme'mṛtāṃ nāma |
tasyāmasya jajñe parikṣit | 043 |
parikṣitkhalu bāhudāmupayeme suyaśāṃ nāma |
tasyāmasya jajñe bhīmasenaḥ | 044 |
bhīmasenaḥ khalu kaikeyīmupayeme sukumārīṃ nāma |
tasyāmasya jajñe paryaśrawāḥ |
yamāhuḥ pratīpaṃ nāma | 045 |
pratīpaḥ khalu śaibyāmupayeme sunandāṃ nāma |
tasyāṃ putrānutpādayāmāsa dewāpiṃ śantanuṃ bāhlīkaṃ ceti | 046 |
dewāpiḥ khalu bāla ewāraṇyaṃ prawiweśa |
śantanustu mahīpālo'bhawat |
atrānuwaṃśo bhawati | 047 |

yaṃ yaṃ karābhyāṃ spṛśati jīrṇaṃ sa sukhamaśnute |
punaryuwā ca bhawati tasmāttaṃ śantanuṃ widuḥ ||48||

tadasya śantanutwam | 049 |
śantanuḥ khalu gaṅgāṃ bhāgīrathīmupayeme |
tasyāmasya jajñe dewawrataḥ |
yamāhurbhīṣma iti | 050 |
bhīṣmaḥ khalu pituḥ priyacikīrṣayā satyawatīmudawahanmātaram |
yāmāhurgandhakālīti | 051 |
tasyāṃ kānīno garbhaḥ parāśarāddwaipāyanaḥ |
tasyāmewa śantanordwau putrau babhūwatuḥ |
citrāṅgado wicitrawīryaśca | 052 |
tayoraprāptayauwana ewa citrāṅgado gandharweṇa hataḥ |
wicitrawīryastu rājā samabhawat | 053 |
wicitrawīryaḥ khalu kausalyātmaje'mbikāmbālike kāśirājaduhitarāwupayeme | 054 |
wicitrawīryastwanapatya ewa widehatwaṃ prāptaḥ | 055 |
tataḥ satyawatī cintayāmāsa |
dauḥṣanto waṃśa ucchidyate iti | 056 |
sā dwaipāyanamṛṣiṃ cintayāmāsa | 057 |
sa tasyāḥ purataḥ sthitaḥ kiṃ karawāṇīti | 058 |
sā tamuwāca |
bhrātā tawānapatya ewa swaryāto wicitrawīryaḥ |
sādhwapatyaṃ tasyotpādayeti | 059 |
sa paramityuktwā trīnputrānutpādayāmāsa dhṛtarāṣṭraṃ pāṇḍuṃ widuraṃ ceti | 060 |
tatra dhṛtarāṣṭrasya rājñaḥ putraśataṃ babhūwa gāndhāryāṃ waradānāddwaipāyanasya | 061 |
teṣāṃ dhṛtarāṣṭrasya putrāṇāṃ catwāraḥ pradhānā babhūwurduryodhano duḥśāsano wikarṇaścitrasena iti | 062 |
pāṇḍostu dwe bhārye babhūwatuḥ kuntī mādrī cetyubhe strīratne | 063 |
atha pāṇḍurmṛgayāṃ caranmaithunagatamṛṣimapaśyanmṛgyāṃ wartamānam |
tathaiwāplutamanāsāditakāmarasamatṛptaṃ bāṇenābhijaghāna | 064 |
sa bāṇawiddha uwāca pāṇḍum |
caratā dharmamimaṃ yena twayābhijñena kāmarasasyāhamanawāptakāmaraso'bhihatastasmāttwamapyetāmawasthāmāsādyānawāptakāmarasaḥ pañcatwamāpsyasi kṣiprameweti | 065 |
sa wiwarṇarūpaḥ pāṇḍuḥ śāpaṃ pariharamāṇo nopāsarpata bhārye | 066 |
wākyaṃ cowāca |
swacāpalyādidaṃ prāptawānaham |
śṛṇomi ca nānapatyasya lokā santīti | 067 |
sā twaṃ madarthe putrānutpādayeti kuntīmuwāca | 068 |
sā tatra putrānutpādayāmāsa dharmādyudhiṣṭhiraṃ mārutādbhīmasenaṃ śakrādarjunamiti | 069 |
sa tāṃ hṛṣṭarūpaḥ pāṇḍuruwāca |
iyaṃ te sapatnyanapatyā |
sādhwasyāmapatyamutpādyatāmiti | 070 |
sa ewamastwityuktaḥ kuntyā | 071 |
tato mādryāmaświbhyāṃ nakulasahadewāwutpāditau | 072 |
mādrīṃ khalwalaṅkṛtāṃ dṛṣṭwā pāṇḍurbhāwaṃ cakre | 073 |
sa tāṃ spṛṣṭwaiwa widehatwaṃ prāptaḥ | 074 |
tatrainaṃ citāsthaṃ mādrī samanwāruroha | 075 |
uwāca kuntīm |
yamayorāryayāpramattayā bhawitawyamiti | 076 |
tataste pañca pāṇḍawāḥ kuntyā sahitā hāstinapuramānīya tāpasairbhīṣmasya widurasya ca niweditāḥ | 077 |
tatrāpi jatugṛhe dagdhuṃ samārabdhā na śakitā widuramantritena | 078 |
tataśca hiḍimbamantarā hatwā ekacakrāṃ gatāḥ | 079 |
tasyāmapyekacakrāyāṃ bakaṃ nāma rākṣasaṃ hatwā pāñcālanagaramabhigatāḥ | 080 |
tasmāddraupadīṃ bhāryāmawindanswawiṣayaṃ cājagmuḥ kuśalinaḥ | 081 |
putrāṃścotpādayāmāsuḥ |
pratiwindhyaṃ yudhiṣṭhiraḥ |
sutasomaṃ wṛkodaraḥ |
śrutakīrtimarjunaḥ |
śatānīkaṃ nakulaḥ |
śrutakarmāṇaṃ sahadewa iti | 082 |
yudhiṣṭhirastu gowāsanasya śaibyasya dewikāṃ nāma kanyāṃ swayaṃware lebhe |
tasyāṃ putraṃ janayāmāsa yaudheyaṃ nāma | 083 |
bhīmaseno'pi kāśyāṃ baladharāṃ nāmopayeme wīryaśulkām |
tasyāṃ putraṃ sarwagaṃ nāmotpādayāmāsa | 084 |
arjunaḥ khalu dwārawatīṃ gatwā bhaginīṃ wāsudewasya subhadrāṃ nāma bhāryāmudawahat |
tasyāṃ putramabhimanyuṃ nāma janayāmāsa | 085 |
nakulastu caidyāṃ kareṇuwatīṃ nāma bhāryāmudawahat |
tasyāṃ putraṃ niramitraṃ nāmājanayat | 086 |
sahadewo'pi mādrīmewa swayaṃware wijayāṃ nāmopayeme |
tasyāṃ putramajanayatsuhotraṃ nāma | 087 |
bhīmasenastu pūrwamewa hiḍimbāyāṃ rākṣasyāṃ ghaṭotkacaṃ nāma putraṃ janayāmāsa | 088 |
ityete ekādaśa pāṇḍawānāṃ putrāḥ | 089 |
wirāṭasya duhitaramuttarāṃ nāmābhimanyurupayeme |
tasyāmasya parāsurgarbho'jāyata | 090 |
tamutsaṅgena pratijagrāha pṛthā niyogātpuruṣottamasya wāsudewasya |
ṣāṇmāsikaṃ garbhamahamenaṃ jīwayiṣyāmīti | 091 |
sañjīwayitwā cainamuwāca |
parikṣīṇe kule jāto bhawatwayaṃ parikṣinnāmeti | 092 |
parikṣittu khalu mādrawatīṃ nāmopayeme |
tasyāmasya janamejayaḥ | 093 |
janamejayāttu wapuṣṭamāyāṃ dwau putrau śatānīkaḥ śaṅkuśca | 094 |
śatānīkastu khalu waidehīmupayeme |
tasyāmasya jajñe putro'śwamedhadattaḥ | 095 |

ityeṣa pūrorwaṃśastu pāṇḍawānāṃ ca kīrtitaḥ |
pūrorwaṃśamimaṃ śrutwā sarwapāpaiḥ pramucyate ||96||






                  91


waiśampāyana uwāca||

ikṣwākuwaṃśaprabhawo rājāsītpṛthiwīpatiḥ |
mahābhiṣa iti khyātaḥ satyawāksatyawikramaḥ ||1||

so'śwamedhasahasreṇa wājapeyaśatena ca |
toṣayāmāsa dewendraṃ swargaṃ lebhe tataḥ prabhuḥ ||2||

tataḥ kadācidbrahmāṇamupāsāṃ cakrire surāḥ |
tatra rājarṣayo āsansa ca rājā mahābhiṣaḥ ||3||

atha gaṅgā saricchreṣṭhā samupāyātpitāmaham |
tasyā wāsaḥ samuddhūtaṃ mārutena śaśiprabham ||4||

tato'bhawansuragaṇāḥ sahasāwāṅmukhāstadā |
mahābhiṣastu rājarṣiraśaṅko dṛṣṭawānnadīm ||5||

apadhyāto bhagawatā brahmaṇā sa mahābhiṣaḥ |
uktaśca jāto martyeṣu punarlokānawāpsyasi ||6||

sa cintayitwā nṛpatirnṛpānsarwāṃstapodhanān |
pratīpaṃ rocayāmāsa pitaraṃ bhūriwarcasam ||7||

mahābhiṣaṃ tu taṃ dṛṣṭwā nadī dhairyāccyutaṃ nṛpam |
tamewa manasādhyāyamupāwartatsaridwarā ||8||

sā tu widhwastawapuṣaḥ kaśmalābhihataujasaḥ |
dadarśa pathi gacchantī wasūndewāndiwaukasaḥ ||9||

tathārūpāṃśca tāndṛṣṭwā papraccha saritāṃ warā |
kimidaṃ naṣṭarūpāḥ stha kaccitkṣemaṃ diwaukasām ||10||

tāmūcurwasawo dewāḥ śaptāḥ smo wai mahānadi |
alpe'parādhe saṃrambhādwasiṣṭhena mahātmanā ||11||

wimūḍhā hi wayaṃ sarwe pracchannamṛṣisattamam |
sandhyāṃ wasiṣṭhamāsīnaṃ tamatyabhisṛtāḥ purā ||12||

tena kopādwayaṃ śaptā yonau sambhawateti ha |
na śakyamanyathā kartuṃ yaduktaṃ brahmawādinā ||13||

twaṃ tasmānmānuṣī bhūtwā sūṣwa putrānwasūnbhuwi |
na mānuṣīṇāṃ jaṭharaṃ prawiśemāśubhaṃ wayam ||14||

ityuktā tānwasūngaṅgā tathetyuktwābrawīdidam |
martyeṣu puruṣaśreṣṭhaḥ ko waḥ kartā bhawiṣyati ||15||

wasawa ūcuḥ||

pratīpasya suto rājā śantanurnāma dhārmikaḥ |
bhawitā mānuṣe loke sa naḥ kartā bhawiṣyati ||16||

gaṅgowāca||

mamāpyewaṃ mataṃ dewā yathāwadata mānaghāḥ |
priyaṃ tasya kariṣyāmi yuṣmākaṃ caitadīpśitam ||17||

wasawa ūcuḥ||

jātānkumārānswānapsu prakṣeptuṃ wai twamarhasi |
yathā nacirakālaṃ no niṣkṛtiḥ syāttrilokage ||18||

gaṅgowāca||

ewametatkariṣyāmi putrastasya widhīyatām |
nāsya moghaḥ saṅgamaḥ syātputrahetormayā saha ||19||

wasawa ūcuḥ||

turīyārdhaṃ pradāsyāmo wīryasyaikaikaśo wayam |
tena wīryeṇa putraste bhawitā tasya cepsitaḥ ||20||

na sampatsyati martyeṣu punastasya tu santatiḥ |
tasmādaputraḥ putraste bhawiṣyati sa wīryawān ||21||

waiśampāyana uwāca||

ewaṃ te samayaṃ kṛtwā gaṅgayā wasawaḥ saha |
jagmuḥ prahṛṣṭamanaso yathāsaṅkalpamañjasā ||22||






                  92


waiśampāyana uwāca||

tataḥ pratīpo rājā sa sarwabhūtahite rataḥ |
niṣasāda samā bahwīrgaṅgātīragato japan ||1||

tasya rūpaguṇopetā gaṅgā śrīriwa rūpiṇī |
uttīrya salilāttasmāllobhanīyatamākṛtiḥ ||2||

adhīyānasya rājarṣerdiwyarūpā manaswinī |
dakṣiṇaṃ śālasaṅkāśamūruṃ bheje śubhānanā ||3||

pratīpastu mahīpālastāmuwāca manaswinīm |
karawāṇi kiṃ te kalyāṇi priyaṃ yatte'bhikāṅkṣitam ||4||

stryuwāca||

twāmahaṃ kāmaye rājankuruśreṣṭha bhajaswa mām |
tyāgaḥ kāmawatīnāṃ hi strīṇāṃ sadbhirwigarhitaḥ ||5||

pratīpa uwāca||

nāhaṃ parastriyaṃ kāmādgaccheyaṃ warawarṇini |
na cāsawarṇāṃ kalyāṇi dharmyaṃ tadwiddhi me wratam ||6||

stryuwāca||

nāśreyasyasmi nāgamyā na waktawyā ca karhicit |
bhaja māṃ bhajamānāṃ twaṃ rājankanyāṃ warastriyam ||7||

pratīpa uwāca||

mayātiwṛttametatte yanmāṃ codayasi priyam |
anyathā pratipannaṃ māṃ nāśayeddharmawiplawaḥ ||8||

prāpya dakṣiṇamūruṃ me twamāśliṣṭā warāṅgane |
apatyānāṃ snuṣāṇāṃ ca bhīru widdhyetadāsanam ||9||

sawyataḥ kāminībhāgastwayā sa ca wiwarjitaḥ |
tasmādahaṃ nācariṣye twayi kāmaṃ warāṅgane ||10||

snuṣā me bhawa kalyāṇi putrārthe twāṃ wṛṇomyaham |
snuṣāpakṣaṃ hi wāmoru twamāgamya samāśritā ||11||

stryuwāca||

ewamapyastu dharmajña saṃyujyeyaṃ sutena te |
twadbhaktyaiwa bhajiṣyāmi prakhyātaṃ bhārataṃ kulam ||12||

pṛthiwyāṃ pārthiwā ye ca teṣāṃ yūyaṃ parāyaṇam |
guṇā na hi mayā śakyā waktuṃ warṣaśatairapi ||13||

kulasya ye waḥ prasthitāstatsādhutwamanuttamam ||13||

sa me nābhijanajñaḥ syādācareyaṃ ca yadwibho |
tatsarwamewa putraste na mīmāṃseta karhicit ||14||

ewaṃ wasantī putre te wardhayiṣyāmyahaṃ priyam |
putraiḥ puṇyaiḥ priyaiścāpi swargaṃ prāpsyati te sutaḥ ||15||

waiśampāyana uwāca||

tathetyuktwā tu sā rājaṃstatraiwāntaradhīyata |
putrajanma pratīkṣaṃstu sa rājā tadadhārayat ||16||

etasminnewa kāle tu pratīpaḥ kṣatriyarṣabhaḥ |
tapastepe sutasyārthe sabhāryaḥ kurunandana ||17||

tayoḥ samabhawatputro wṛddhayoḥ sa mahābhiṣaḥ |
śāntasya jajñe santānastasmādāsītsa śantanuḥ ||18||

saṃsmaraṃścākṣayāṃllokānwijitānswena karmaṇā |
puṇyakarmakṛdewāsīcchantanuḥ kurusattama ||19||

pratīpaḥ śantanuṃ putraṃ yauwanasthaṃ tato'nwaśāt |
purā māṃ strī samabhyāgācchantano bhūtaye tawa ||20||

twāmāwrajedyadi rahaḥ sā putra warawarṇinī |
kāmayānābhirūpāḍhyā diwyā strī putrakāmyayā ||21||

sā twayā nānuyoktawyā kāsi kasyāsi wāṅgane ||21||

yacca kuryānna tatkāryaṃ praṣṭawyā sā twayānagha |
manniyogādbhajantīṃ tāṃ bhajethā ityuwāca tam ||22||

ewaṃ saṃdiśya tanayaṃ pratīpaḥ śantanuṃ tadā |
swe ca rājye'bhiṣicyainaṃ wanaṃ rājā wiweśa ha ||23||

sa rājā śantanurdhīmānkhyātaḥ pṛthwyāṃ dhanurdharaḥ |
babhūwa mṛgayāśīlaḥ satataṃ wanagocaraḥ ||24||

sa mṛgānmahiṣāṃścaiwa winighnanrājasattamaḥ |
gaṅgāmanucacāraikaḥ siddhacāraṇasewitām ||25||

sa kadācinmahārāja dadarśa paramastriyam |
jājwalyamānāṃ wapuṣā sākṣātpadmāmiwa śriyam ||26||

sarwānawadyāṃ sudatīṃ diwyābharaṇabhūṣitām |
sūkṣmāmbaradharāmekāṃ padmodarasamaprabhām ||27||

tāṃ dṛṣṭwā hṛṣṭaromābhūdwismito rūpasampadā |
pibanniwa ca netrābhyāṃ nātṛpyata narādhipaḥ ||28||

sā ca dṛṣṭwaiwa rājānaṃ wicarantaṃ mahādyutim |
snehādāgatasauhārdā nātṛpyata wilāsinī ||29||

tāmuwāca tato rājā sāntwayañślakṣṇayā girā |
dewī wā dānawī wā twaṃ gandharwī yadi wāpsarāḥ ||30||

yakṣī wā pannagī wāpi mānuṣī wā sumadhyame |
yā wā twaṃ suragarbhābhe bhāryā me bhawa śobhane ||31||

etacchrutwā waco rājñaḥ sasmitaṃ mṛdu walgu ca |
wasūnāṃ samayaṃ smṛtwā abhyagacchadaninditā ||32||

uwāca caiwa rājñaḥ sā hlādayantī mano girā |
bhawiṣyāmi mahīpāla mahiṣī te waśānugā ||33||

yattu kuryāmahaṃ rājañśubhaṃ wā yadi wāśubham |
na tadwārayitawyāsmi na waktawyā tathāpriyam ||34||

ewaṃ hi wartamāne'haṃ twayi watsyāmi pārthiwa |
wāritā wipriyaṃ coktā tyajeyaṃ twāmasaṃśayam ||35||

tatheti rājñā sā tūktā tadā bharatasattama |
praharṣamatulaṃ lebhe prāpya taṃ pārthiwottamam ||36||

āsādya śantanustāṃ ca bubhuje kāmato waśī |
na praṣṭawyeti manwāno na sa tāṃ kiñcidūciwān ||37||

sa tasyāḥ śīlawṛttena rūpaudāryaguṇena ca |
upacāreṇa ca rahastutoṣa jagatīpatiḥ ||38||

diwyarūpā hi sā dewī gaṅgā tripathagā nadī |
mānuṣaṃ wigrahaṃ śrīmatkṛtwā sā warawarṇinī ||39||

bhāgyopanatakāmasya bhāryewopasthitābhawat |
śantano rājasiṃhasya dewarājasamadyuteḥ ||40||

sambhogasnehacāturyairhāwalāsyairmanoharaiḥ |
rājānaṃ ramayāmāsa yathā reme tathaiwa saḥ ||41||

sa rājā ratisaktatwāduttamastrīguṇairhṛtaḥ |
saṃwatsarānṛtūnmāsānna bubodha bahūngatān ||42||

ramamāṇastayā sārdhaṃ yathākāmaṃ janeśwaraḥ |
aṣṭāwajanayatputrāṃstasyāmamarawarṇinaḥ ||43||

jātaṃ jātaṃ ca sā putraṃ kṣipatyambhasi bhārata |
prīṇāmi twāhamityuktwā gaṅgāsrotasyamajjayat ||44||

tasya tanna priyaṃ rājñaḥ śantanorabhawattadā |
na ca tāṃ kiñcanowāca tyāgādbhīto mahīpatiḥ ||45||

atha tāmaṣṭame putre jāte prahasitāmiwa |
uwāca rājā duḥkhārtaḥ parīpsanputramātmanaḥ ||46||

mā wadhīḥ kāsi kasyāsi kiṃ hiṃsasi sutāniti |
putraghni sumahatpāpaṃ mā prāpastiṣṭha garhite ||47||

stryuwāca||

putrakāma na te hanmi putraṃ putrawatāṃ wara |
jīrṇastu mama wāso'yaṃ yathā sa samayaḥ kṛtaḥ ||48||

ahaṃ gaṅgā jahnusutā maharṣigaṇasewitā |
dewakāryārthasiddhyarthamuṣiṭāhaṃ twayā saha ||49||

aṣṭeme wasawo dewā mahābhāgā mahaujasaḥ |
wasiṣṭhaśāpadoṣeṇa mānuṣatwamupāgatāḥ ||50||

teṣāṃ janayitā nānyastwadṛte bhuwi widyate |
madwidhā mānuṣī dhātrī na caiwāstīha kācana ||51||

tasmāttajjananīhetormānuṣatwamupāgatā |
janayitwā wasūnaṣṭau jitā lokāstwayākṣayāḥ ||52||

dewānāṃ samayastweṣa wasūnāṃ saṃśruto mayā |
jātaṃ jātaṃ mokṣayiṣye janmato mānuṣāditi ||53||

tatte śāpādwinirmuktā āpawasya mahātmanaḥ |
swasti te'stu gamiṣyāmi putraṃ pāhi mahāwratam ||54||

eṣa paryāyawāso me wasūnāṃ saṃnidhau kṛtaḥ |
matprasūtaṃ wijānīhi gaṅgādattamimaṃ sutam ||55||






                  93


śantanuruwāca||

āpawo nāma ko nweṣa wasūnāṃ kiṃ ca duṣkṛtam |
yasyābhiśāpātte sarwe mānuṣīṃ tanumāgatāḥ ||1||

anena ca kumāreṇa gaṅgādattena kiṃ kṛtam |
yasya caiwa kṛtenāyaṃ mānuṣeṣu niwatsyati ||2||

īśānāḥ sarwalokasya wasawaste ca wai katham |
mānuṣeṣūdapadyanta tanmamācakṣwa jāhnawi ||3||

waiśampāyana uwāca||

saiwamuktā tato gaṅgā rājānamidamabrawīt |
bhartāraṃ jāhnawī dewī śantanuṃ puruṣarṣabham ||4||

yaṃ lebhe waruṇaḥ putraṃ purā bharatasattama |
wasiṣṭho nāma sa muniḥ khyāta āpawa ityuta ||5||

tasyāśramapadaṃ puṇyaṃ mṛgapakṣigaṇānwitam |
meroḥ pārśwe nagendrasya sarwartukusumāwṛtam ||6||

sa wāruṇistapastepe tasminbharatasattama |
wane puṇyakṛtāṃ śreṣṭhaḥ swādumūlaphalodake ||7||

dakṣasya duhitā yā tu surabhītyatigarwitā |
gāṃ prajātā tu sā dewī kaśyapādbharatarṣabha ||8||

anugrahārthaṃ jagataḥ sarwakāmadughāṃ warām |
tāṃ lebhe gāṃ tu dharmātmā homadhenuṃ sa wāruṇiḥ ||9||

sā tasmiṃstāpasāraṇye wasantī munisewite |
cacāra ramye dharmye ca gaurapetabhayā tadā ||10||

atha tadwanamājagmuḥ kadācidbharatarṣabha |
pṛthwādyā wasawaḥ sarwe dewadewarṣisewitam ||11||

te sadārā wanaṃ tacca wyacaranta samantataḥ |
remire ramaṇīyeṣu parwateṣu waneṣu ca ||12||

tatraikasya tu bhāryā wai wasorwāsawawikrama |
sā carantī wane tasmingāṃ dadarśa sumadhyamā ||13||

yā sā wasiṣṭhasya muneḥ sarwakāmadhuguttamā ||13||

sā wismayasamāwiṣṭā śīladrawiṇasampadā |
diwe wai darśayāmāsa tāṃ gāṃ gowṛṣabhekṣaṇa ||14||

swāpīnāṃ ca sudogdhrīṃ ca suwāladhimukhāṃ śubhām |
upapannāṃ guṇaiḥ sarwaiḥ śīlenānuttamena ca ||15||

ewaṅguṇasamāyuktāṃ wasawe wasunandinī |
darśayāmāsa rājendra purā paurawanandana ||16||

dyaustadā tāṃ tu dṛṣṭwaiwa gāṃ gajendrendrawikrama |
uwāca rājaṃstāṃ dewīṃ tasyā rūpaguṇānwadan ||17||

eṣā gauruttamā dewi wāruṇerasitekṣaṇe |
ṛṣestasya warārohe yasyedaṃ wanamuttamam ||18||

asyāḥ kṣīraṃ pibenmartyaḥ swādu yo wai sumadhyame |
daśa warṣasahasrāṇi sa jīwetsthirayauwanaḥ ||19||

etacchrutwā tu sā dewī nṛpottama sumadhyamā |
tamuwācānawadyāṅgī bhartāraṃ dīptatejasam ||20||

asti me mānuṣe loke naradewātmajā sakhī |
nāmnā jinawatī nāma rūpayauwanaśālinī ||21||

uśīnarasya rājarṣeḥ satyasandhasya dhīmataḥ |
duhitā prathitā loke mānuṣe rūpasampadā ||22||

tasyā hetormahābhāga sawatsāṃ gāṃ mamepsitām |
ānayaswāmaraśreṣṭha twaritaṃ puṇyawardhana ||23||

yāwadasyāḥ payaḥ pītwā sā sakhī mama mānada |
mānuṣeṣu bhawatwekā jarārogawiwarjitā ||24||

etanmama mahābhāga kartumarhasyanindita |
priyaṃ priyataraṃ hyasmānnāsti me'nyatkathañcana ||25||

etacchrutwā wacastasyā dewyāḥ priyacikīrṣayā |
pṛthwādyairbhrātṛbhiḥ sārdhaṃ dyaustadā tāṃ jahāra gām ||26||

tayā kamalapatrākṣyā niyukto dyaustadā nṛpa |
ṛṣestasya tapastīwraṃ na śaśāka nirīkṣitum ||27||

hṛtā gauḥ sā tadā tena prapātastu na tarkitaḥ ||27||

athāśramapadaṃ prāptaḥ phalānyādāya wāruṇiḥ |
na cāpaśyata gāṃ tatra sawatsāṃ kānanottame ||28||

tataḥ sa mṛgayāmāsa wane tasmiṃstapodhanaḥ |
nādhyagacchacca mṛgayaṃstāṃ gāṃ munirudāradhīḥ ||29||

jñātwā tathāpanītāṃ tāṃ wasubhirdiwyadarśanaḥ |
yayau krodhawaśaṃ sadyaḥ śaśāpa ca wasūṃstadā ||30||

yasmānme wasawo jahrurgāṃ wai dogdhrīṃ suwāladhim |
tasmātsarwe janiṣyanti mānuṣeṣu na saṃśayaḥ ||31||

ewaṃ śaśāpa bhagawānwasūṃstānmunisattamaḥ |
waśaṃ kopasya samprāpta āpawo bharatarṣabha ||32||

śaptwā ca tānmahābhāgastapasyewa mano dadhe |
ewaṃ sa śaptawānrājanwasūnaṣṭau tapodhanaḥ ||33||

mahāprabhāwo brahmarṣirdewānroṣasamanwitaḥ ||33||

athāśramapadaṃ prāpya taṃ sma bhūyo mahātmanaḥ |
śaptāḥ sma iti jānanta ṛṣiṃ tamupacakramuḥ ||34||

prasādayantastamṛṣiṃ wasawaḥ pārthiwarṣabha |
na lebhire ca tasmātte prasādamṛṣisattamāt ||35||

āpawātpuruṣawyāghra sarwadharmawiśāradāt ||35||

uwāca ca sa dharmātmā sapta yūyaṃ dharādayaḥ |
anu saṃwatsarācchāpamokṣaṃ wai samawāpsyatha ||36||

ayaṃ tu yatkṛte yūyaṃ mayā śaptāḥ sa watsyati |
dyaustadā mānuṣe loke dīrghakālaṃ swakarmaṇā ||37||

nānṛtaṃ taccikīrṣāmi yuṣmānkruddho yadabruwam |
na prajāsyati cāpyeṣa mānuṣeṣu mahāmanāḥ ||38||

bhawiṣyati ca dharmātmā sarwaśāstrawiśāradaḥ |
pituḥ priyahite yuktaḥ strībhogānwarjayiṣyati ||39||

ewamuktwā wasūnsarwāñjagāma bhagawānṛṣiḥ ||39||

tato māmupajagmuste samastā wasawastadā |
ayācanta ca māṃ rājanwaraṃ sa ca mayā kṛtaḥ ||40||

jātāñjātānprakṣipāsmānswayaṃ gaṅge twamambhasi ||40||

ewaṃ teṣāmahaṃ samyakṣaptānāṃ rājasattama |
mokṣārthaṃ mānuṣāllokādyathāwatkṛtawatyaham ||41||

ayaṃ śāpādṛṣestasya eka ewa nṛpottama |
dyau rājanmānuṣe loke ciraṃ watsyati bhārata ||42||

etadākhyāya sā dewī tatraiwāntaradhīyata |
ādāya ca kumāraṃ taṃ jagāmātha yathepsitam ||43||

sa tu dewawrato nāma gāṅgeya iti cābhawat |
dwināmā śantanoḥ putraḥ śantanoradhiko guṇaiḥ ||44||

śantanuścāpi śokārto jagāma swapuraṃ tataḥ |
tasyāhaṃ kīrtayiṣyāmi śantanoramitānguṇān ||45||

mahābhāgyaṃ ca nṛpaterbhāratasya yaśaswinaḥ |
yasyetihāso dyutimānmahābhāratamucyate ||46||






                  94


waiśampāyana uwāca||

sa ewaṃ śantanurdhīmāndewarājarṣisatkṛtaḥ |
dharmātmā sarwalokeṣu satyawāgiti wiśrutaḥ ||1||

damo dānaṃ kṣamā buddhirhrīrdhṛtisteja uttamam |
nityānyāsanmahāsattwe śantanau puruṣarṣabhe ||2||

ewaṃ sa guṇasampanno dharmārthakuśalo nṛpaḥ |
āsīdbharatawaṃśasya goptā sādhujanasya ca ||3||

kambugrīwaḥ pṛthuwyaṃso mattawāraṇawikramaḥ |
dharma ewa paraḥ kāmādarthācceti wyawasthitaḥ ||4||

etānyāsanmahāsattwe śantanau bharatarṣabha |
na cāsya sadṛśaḥ kaścitkṣatriyo dharmato'bhawat ||5||

wartamānaṃ hi dharme swe sarwadharmawidāṃ waram |
taṃ mahīpā mahīpālaṃ rājarājye'bhyaṣecayan ||6||

wītaśokabhayābādhāḥ sukhaswapnawibodhanāḥ |
prati bhāratagoptāraṃ samapadyanta bhūmipāḥ ||7||

śantanupramukhairgupte loke nṛpatibhistadā |
niyamātsarwawarṇānāṃ brahmottaramawartata ||8||

brahma paryacaratkṣatraṃ wiśaḥ kṣatramanuwratāḥ |
brahmakṣatrānuraktāśca śūdrāḥ paryacaranwiśaḥ ||9||

sa hāstinapure ramye kurūṇāṃ puṭabhedane |
wasansāgaraparyantāmanwaśādwai wasundharām ||10||

sa dewarājasadṛśo dharmajñaḥ satyawāgṛjuḥ |
dānadharmatapoyogācchriyā paramayā yutaḥ ||11||

arāgadweṣasaṃyuktaḥ somawatpriyadarśanaḥ |
tejasā sūryasaṅkāśo wāyuwegasamo jawe ||12||

antakapratimaḥ kope kṣamayā pṛthiwīsamaḥ ||12||

wadhaḥ paśuwarāhāṇāṃ tathaiwa mṛgapakṣiṇām |
śantanau pṛthiwīpāle nāwartata wṛthā nṛpa ||13||

dharmabrahmottare rājye śantanurwinayātmawān |
samaṃ śaśāsa bhūtāni kāmarāgawiwarjitaḥ ||14||

dewarṣipitṛyajñārthamārabhyanta tadā kriyāḥ |
na cādharmeṇa keṣāñcitprāṇināmabhawadwadhaḥ ||15||

asukhānāmanāthānāṃ tiryagyoniṣu wartatām |
sa ewa rājā bhūtānāṃ sarweṣāmabhawatpitā ||16||

tasminkurupatiśreṣṭhe rājarājeśware sati |
śritā wāgabhawatsatyaṃ dānadharmāśritaṃ manaḥ ||17||

sa samāḥ ṣoḍaśāṣṭau ca catasro'ṣṭau tathāparāḥ |
ratimaprāpnuwanstrīṣu babhūwa wanagocaraḥ ||18||

tathārūpastathācārastathāwṛttastathāśrutaḥ |
gāṅgeyastasya putro'bhūnnāmnā dewawrato wasuḥ ||19||

sarwāstreṣu sa niṣṇātaḥ pārthiweṣwitareṣu ca |
mahābalo mahāsattwo mahāwīryo mahārathaḥ ||20||

sa kadācinmṛgaṃ widdhwā gaṅgāmanusarannadīm |
bhāgīrathīmalpajalāṃ śantanurdṛṣṭawānnṛpaḥ ||21||

tāṃ dṛṣṭwā cintayāmāsa śantanuḥ puruṣarṣabhaḥ |
syandate kiṃ nwiyaṃ nādya saricchreṣṭhā yathā purā ||22||

tato nimittamanwicchandadarśa sa mahāmanāḥ |
kumāraṃ rūpasampannaṃ bṛhantaṃ cārudarśanam ||23||

diwyamastraṃ wikurwāṇaṃ yathā dewaṃ puraṃdaram |
kṛtsnāṃ gaṅgāṃ samāwṛtya śaraistīkṣṇairawasthitam ||24||

tāṃ śarairāwṛtāṃ dṛṣṭwā nadīṃ gaṅgāṃ tadantike |
abhawadwismito rājā karma dṛṣṭwātimānuṣam ||25||

jātamātraṃ purā dṛṣṭaṃ taṃ putraṃ śantanustadā |
nopalebhe smṛtiṃ dhīmānabhijñātuṃ tamātmajam ||26||

sa tu taṃ pitaraṃ dṛṣṭwā mohayāmāsa māyayā |
saṃmohya tu tataḥ kṣipraṃ tatraiwāntaradhīyata ||27||

tadadbhutaṃ tadā dṛṣṭwā tatra rājā sa śantanuḥ |
śaṅkamānaḥ sutaṃ gaṅgāmabrawīddarśayeti ha ||28||

darśayāmāsa taṃ gaṅgā bibhratī rūpamuttamam |
gṛhītwā dakṣiṇe pāṇau taṃ kumāramalaṅkṛtam ||29||

alaṅkṛtāmābharaṇairarajombaradhāriṇīm |
dṛṣṭapūrwāmapi satīṃ nābhyajānātsa śantanuḥ ||30||

gaṅgowāca||

yaṃ putramaṣṭamaṃ rājaṃstwaṃ purā mayyajāyithāḥ |
sa te'yaṃ puruṣawyāghra nayaswainaṃ gṛhāntikam ||31||

wedānadhijage sāṅgānwasiṣṭhādewa wīryawān |
kṛtāstraḥ parameṣwāso dewarājasamo yudhi ||32||

surāṇāṃ saṃmato nityamasurāṇāṃ ca bhārata |
uśanā weda yacchāstramayaṃ tadweda sarwaśaḥ ||33||

tathaiwāṅgirasaḥ putraḥ surāsuranamaskṛtaḥ |
yadweda śāstraṃ taccāpi kṛtsnamasminpratiṣṭhitam ||34||

tawa putre mahābāhau sāṅgopāṅgaṃ mahātmani ||34||

ṛṣiḥ parairanādhṛṣyo jāmadagnyaḥ pratāpawān |
yadastraṃ weda rāmaśca tadapyasminpratiṣṭhitam ||35||

maheṣwāsamimaṃ rājanrājadharmārthakowidam |
mayā dattaṃ nijaṃ putraṃ wīraṃ wīra gṛhānnaya ||36||

waiśampāyana uwāca||

tayaiwaṃ samanujñātaḥ putramādāya śantanuḥ |
bhrājamānaṃ yathādityamāyayau swapuraṃ prati ||37||

paurawaḥ swapuraṃ gatwā puraṃdarapuropamam |
sarwakāmasamṛddhārthaṃ mene ātmānamātmanā ||38||

pauraweṣu tataḥ putraṃ yauwarājye'bhyaṣecayat ||38||

paurawāñśantanoḥ putraḥ pitaraṃ ca mahāyaśāḥ |
rāṣṭraṃ ca rañjayāmāsa wṛttena bharatarṣabha ||39||

sa tathā saha putreṇa ramamāṇo mahīpatiḥ |
wartayāmāsa warṣāṇi catwāryamitawikramaḥ ||40||

sa kadācidwanaṃ yāto yamunāmabhito nadīm |
mahīpatiranirdeśyamājighradgandhamuttamam ||41||

tasya prabhawamanwicchanwicacāra samantataḥ |
sa dadarśa tadā kanyāṃ dāśānāṃ dewarūpiṇīm ||42||

tāmapṛcchatsa dṛṣṭwaiwa kanyāmasitalocanām |
kasya twamasi kā cāsi kiṃ ca bhīru cikīrṣasi ||43||

sābrawīddāśakanyāsmi dharmārthaṃ wāhaye tarīm |
piturniyogādbhadraṃ te dāśarājño mahātmanaḥ ||44||

rūpamādhuryagandhaistāṃ saṃyuktāṃ dewarūpiṇīm |
samīkṣya rājā dāśeyīṃ kāmayāmāsa śantanuḥ ||45||

sa gatwā pitaraṃ tasyā warayāmāsa tāṃ tadā |
paryapṛcchattatastasyāḥ pitaraṃ cātmakāraṇāt ||46||

sa ca taṃ pratyuwācedaṃ dāśarājo mahīpatim |
jātamātraiwa me deyā warāya warawarṇinī ||47||

hṛdi kāmastu me kaścittaṃ nibodha janeśwara ||47||

yadīmāṃ dharmapatnīṃ twaṃ mattaḥ prārthayase'nagha |
satyawāgasi satyena samayaṃ kuru me tataḥ ||48||

samayena pradadyāṃ te kanyāmahamimāṃ nṛpa |
na hi me twatsamaḥ kaścidwaro jātu bhawiṣyati ||49||

śantanuruwāca||

śrutwā tawa waraṃ dāśa wyawasyeyamahaṃ na wā |
dātawyaṃ cetpradāsyāmi na twadeyaṃ kathañcana ||50||

dāśa uwāca||

asyāṃ jāyeta yaḥ putraḥ sa rājā pṛthiwīpatiḥ |
twadūrdhwamabhiṣektawyo nānyaḥ kaścana pārthiwa ||51||

waiśampāyana uwāca||

nākāmayata taṃ dātuṃ waraṃ dāśāya śantanuḥ |
śarīrajena tīwreṇa dahyamāno'pi bhārata ||52||

sa cintayannewa tadā dāśakanyāṃ mahīpatiḥ |
pratyayāddhāstinapuraṃ śokopahatacetanaḥ ||53||

tataḥ kadācicchocantaṃ śantanuṃ dhyānamāsthitam |
putro dewawrato'bhyetya pitaraṃ wākyamabrawīt ||54||

sarwato bhawataḥ kṣemaṃ widheyāḥ sarwapārthiwāḥ |
tatkimarthamihābhīkṣṇaṃ pariśocasi duḥkhitaḥ ||55||

dhyāyanniwa ca kiṃ rājannābhibhāṣasi kiñcana ||55||

ewamuktaḥ sa putreṇa śantanuḥ pratyabhāṣata |
asaṃśayaṃ dhyānaparaṃ yathā māttha tathāsmyuta ||56||

apatyaṃ nastwamewaikaḥ kule mahati bhārata |
anityatā ca martyānāmataḥ śocāmi putraka ||57||

kathañcittawa gāṅgeya wipattau nāsti naḥ kulam |
asaṃśayaṃ twamewaikaḥ śatādapi waraḥ sutaḥ ||58||

na cāpyahaṃ wṛthā bhūyo dārānkartumihotsahe |
santānasyāwināśāya kāmaye bhadramastu te ||59||

anapatyataikaputratwamityāhurdharmawādinaḥ ||59||

agnihotraṃ trayo wedā yajñāśca sahadakṣiṇāḥ |
sarwāṇyetānyapatyasya kalāṃ nārhanti ṣoḍaśīm ||60||

ewamewa manuṣyeṣu syācca sarwaprajāswapi |
yadapatyaṃ mahāprājña tatra me nāsti saṃśayaḥ ||61||

eṣā trayī purāṇānāmuttamānāṃ ca śāśwatī ||61||

twaṃ ca śūraḥ sadāmarṣī śastranityaśca bhārata |
nānyatra śastrāttasmātte nidhanaṃ widyate'nagha ||62||

so'smi saṃśayamāpannastwayi śānte kathaṃ bhawet |
iti te kāraṇaṃ tāta duḥkhasyoktamaśeṣataḥ ||63||

tatastatkāraṇaṃ jñātwā kṛtsnaṃ caiwamaśeṣataḥ |
dewawrato mahābuddhiḥ prayayāwanucintayan ||64||

abhyagacchattadaiwāśu wṛddhāmātyaṃ piturhitam |
tamapṛcchattadābhyetya pitustacchokakāraṇam ||65||

tasmai sa kurumukhyāya yathāwatparipṛcchate |
waraṃ śaśaṃsa kanyāṃ tāmuddiśya bharatarṣabha ||66||

tato dewawrato wṛddhaiḥ kṣatriyaiḥ sahitastadā |
abhigamya dāśarājānaṃ kanyāṃ wawre pituḥ swayam ||67||

taṃ dāśaḥ pratijagrāha widhiwatpratipūjya ca |
abrawīccainamāsīnaṃ rājasaṃsadi bhārata ||68||

twamewa nāthaḥ paryāptaḥ śantanoḥ puruṣarṣabha |
putraḥ putrawatāṃ śreṣṭhaḥ kiṃ nu wakṣyāmi te wacaḥ ||69||

ko hi sambandhakaṃ ślāghyamīpsitaṃ yaunamīdṛśam |
atikrāmanna tapyeta sākṣādapi śatakratuḥ ||70||

apatyaṃ caitadāryasya yo yuṣmākaṃ samo guṇaiḥ |
yasya śukrātsatyawatī prādurbhūtā yaśaswinī ||71||

tena me bahuśastāta pitā te parikīrtitaḥ |
arhaḥ satyawatīṃ woḍhuṃ sarwarājasu bhārata ||72||

asito hyapi dewarṣiḥ pratyākhyātaḥ purā mayā |
satyawatyā bhṛśaṃ hyarthī sa āsīdṛṣisattamaḥ ||73||

kanyāpitṛtwātkiñcittu wakṣyāmi bharatarṣabha |
balawatsapatnatāmatra doṣaṃ paśyāmi kewalam ||74||

yasya hi twaṃ sapatnaḥ syā gandharwasyāsurasya wā |
na sa jātu sukhaṃ jīwettwayi kruddhe parantapa ||75||

etāwānatra doṣo hi nānyaḥ kaścana pārthiwa |
etajjānīhi bhadraṃ te dānādāne parantapa ||76||

ewamuktastu gāṅgeyastadyuktaṃ pratyabhāṣata |
śṛṇwatāṃ bhūmipālānāṃ piturarthāya bhārata ||77||

idaṃ me matamādatswa satyaṃ satyawatāṃ wara |
naiwa jāto na wājāta īdṛśaṃ waktumutsahet ||78||

ewametatkariṣyāmi yathā twamanubhāṣase |
yo'syāṃ janiṣyate putraḥ sa no rājā bhawiṣyati ||79||

ityuktaḥ punarewātha taṃ dāśaḥ pratyabhāṣata |
cikīrṣurduṣkaraṃ karma rājyārthe bharatarṣabha ||80||

twamewa nāthaḥ paryāptaḥ śantanoramitadyuteḥ |
kanyāyāścaiwa dharmātmanprabhurdānāya ceśwaraḥ ||81||

idaṃ tu wacanaṃ saumya kāryaṃ caiwa nibodha me |
kaumārikāṇāṃ śīlena wakṣyāmyahamariṃdama ||82||

yattwayā satyawatyarthe satyadharmaparāyaṇa |
rājamadhye pratijñātamanurūpaṃ tawaiwa tat ||83||

nānyathā tanmahābāho saṃśayo'tra na kaścana |
tawāpatyaṃ bhawedyattu tatra naḥ saṃśayo mahān ||84||

tasya tanmatamājñāya satyadharmaparāyaṇaḥ |
pratyajānāttadā rājanpituḥ priyacikīrṣayā ||85||

dewawrata uwāca||

dāśarāja nibodhedaṃ wacanaṃ me nṛpottama |
śṛṇwatāṃ bhūmipālānāṃ yadbrawīmi pituḥ kṛte ||86||

rājyaṃ tāwatpūrwamewa mayā tyaktaṃ narādhipa |
apatyahetorapi ca karomyeṣa winiścayam ||87||

adya prabhṛti me dāśa brahmacaryaṃ bhawiṣyati |
aputrasyāpi me lokā bhawiṣyantyakṣayā diwi ||88||

waiśampāyana uwāca||

tasya tadwacanaṃ śrutwā samprahṛṣṭatanūruhaḥ |
dadānītyewa taṃ dāśo dharmātmā pratyabhāṣata ||89||

tato'ntarikṣe'psaraso dewāḥ sarṣigaṇāstathā |
abhyawarṣanta kusumairbhīṣmo'yamiti cābruwan ||90||

tataḥ sa piturarthāya tāmuwāca yaśaswinīm |
adhiroha rathaṃ mātargacchāwaḥ swagṛhāniti ||91||

ewamuktwā tu bhīṣmastāṃ rathamāropya bhāminīm |
āgamya hāstinapuraṃ śantanoḥ saṃnyawedayat ||92||

tasya tadduṣkaraṃ karma praśaśaṃsurnarādhipāḥ |
sametāśca pṛthakcaiwa bhīṣmo'yamiti cābruwan ||93||

taddṛṣṭwā duṣkaraṃ karma kṛtaṃ bhīṣmeṇa śantanuḥ |
swacchandamaraṇaṃ tasmai dadau tuṣṭaḥ pitā swayam ||94||






                  95


waiśampāyana uwāca||

tato wiwāhe nirwṛtte sa rājā śantanurnṛpaḥ |
tāṃ kanyāṃ rūpasampannāṃ swagṛhe saṃnyaweśayat ||1||

tataḥ śāntanawo dhīmānsatyawatyāmajāyata |
wīraścitrāṅgado nāma wīryeṇa manujānati ||2||

athāparaṃ maheṣwāsaṃ satyawatyāṃ punaḥ prabhuḥ |
wicitrawīryaṃ rājānaṃ janayāmāsa wīryawān ||3||

aprāptawati tasmiṃśca yauwanaṃ bharatarṣabha |
sa rājā śantanurdhīmānkāladharmamupeyiwān ||4||

swargate śantanau bhīṣmaścitrāṅgadamariṃdamam |
sthāpayāmāsa wai rājye satyawatyā mate sthitaḥ ||5||

sa tu citrāṅgadaḥ śauryātsarwāṃścikṣepa pārthiwān |
manuṣyaṃ na hi mene sa kañcitsadṛśamātmanaḥ ||6||

taṃ kṣipantaṃ surāṃścaiwa manuṣyānasurāṃstathā |
gandharwarājo balawāṃstulyanāmābhyayāttadā ||7||

tenāsya sumahadyuddhaṃ kurukṣetre babhūwa ha ||7||

tayorbalawatostatra gandharwakurumukhyayoḥ |
nadyāstīre hiraṇwatyāḥ samāstisro'bhawadraṇaḥ ||8||

tasminwimarde tumule śastrawṛṣṭisamākule |
māyādhiko'wadhīdwīraṃ gandharwaḥ kurusattamam ||9||

citrāṅgadaṃ kuruśreṣṭhaṃ wicitraśarakārmukam |
antāya kṛtwā gandharwo diwamācakrame tataḥ ||10||

tasminnṛpatiśārdūle nihate bhūriwarcasi |
bhīṣmaḥ śāntanawo rājanpretakāryāṇyakārayat ||11||

wicitrawīryaṃ ca tadā bālamaprāptayauwanam |
kururājye mahābāhurabhyaṣiñcadanantaram ||12||

wicitrawīryastu tadā bhīṣmasya wacane sthitaḥ |
anwaśāsanmahārāja pitṛpaitāmahaṃ padam ||13||

sa dharmaśāstrakuśalo bhīṣmaṃ śāntanawaṃ nṛpaḥ |
pūjayāmāsa dharmeṇa sa cainaṃ pratyapālayat ||14||






                  96


waiśampāyana uwāca||

hate citrāṅgade bhīṣmo bāle bhrātari cānagha |
pālayāmāsa tadrājyaṃ satyawatyā mate sthitaḥ ||1||

samprāptayauwanaṃ paśyanbhrātaraṃ dhīmatāṃ waram |
bhīṣmo wicitrawīryasya wiwāhāyākaronmatim ||2||

atha kāśipaterbhīṣmaḥ kanyāstisro'psaraḥsamāḥ |
śuśrāwa sahitā rājanwṛṇwatīrwai swayaṃ waram ||3||

tataḥ sa rathināṃ śreṣṭho rathenaikena warmabhṛt |
jagāmānumate mātuḥ purīṃ wārāṇasīṃ prati ||4||

tatra rājñaḥ samuditānsarwataḥ samupāgatān |
dadarśa kanyāstāścaiwa bhīṣmaḥ śantanunandanaḥ ||5||

kīrtyamāneṣu rājñāṃ tu nāmaswatha sahasraśaḥ |
bhīṣmaḥ swayaṃ tadā rājanwarayāmāsa tāḥ prabhuḥ ||6||

uwāca ca mahīpālānrājañjaladaniḥswanaḥ |
rathamāropya tāḥ kanyā bhīṣmaḥ praharatāṃ waraḥ ||7||

āhūya dānaṃ kanyānāṃ guṇawadbhyaḥ smṛtaṃ budhaiḥ |
alaṅkṛtya yathāśakti pradāya ca dhanānyapi ||8||

prayacchantyapare kanyāṃ mithunena gawāmapi |
wittena kathitenānye balenānye'numānya ca ||9||

pramattāmupayāntyanye swayamanye ca windate |
aṣṭamaṃ tamatho witta wiwāhaṃ kawibhiḥ smṛtam ||10||

swayaṃwaraṃ tu rājanyāḥ praśaṃsantyupayānti ca |
pramathya tu hṛtāmāhurjyāyasīṃ dharmawādinaḥ ||11||

tā imāḥ pṛthiwīpālā jihīrṣāmi balāditaḥ |
te yatadhwaṃ paraṃ śaktyā wijayāyetarāya wā ||12||

sthito'haṃ pṛthiwīpālā yuddhāya kṛtaniścayaḥ ||12||

ewamuktwā mahīpālānkāśirājaṃ ca wīryawān |
sarwāḥ kanyāḥ sa kaurawyo rathamāropayatswakam ||13||

āmantrya ca sa tānprāyācchīghraṃ kanyāḥ pragṛhya tāḥ ||13||

tataste pārthiwāḥ sarwe samutpeturamarṣitāḥ |
saṃspṛśantaḥ swakānbāhūndaśanto daśanacchadān ||14||

teṣāmābharaṇānyāśu twaritānāṃ wimuñcatām |
āmuñcatāṃ ca warmāṇi sambhramaḥ sumahānabhūt ||15||

tārāṇāmiwa sampāto babhūwa janamejaya |
bhūṣaṇānāṃ ca śubhrāṇāṃ kawacānāṃ ca sarwaśaḥ ||16||

sawarmabhirbhūṣaṇaiste drāgbhrājadbhiritastataḥ |
sakrodhāmarṣajihmabhrūsakaṣāyadṛśastathā ||17||

sūtopakḷptānrucirānsadaśwodyatadhūrgatān |
rathānāsthāya te wīrāḥ sarwapraharaṇānwitāḥ ||18||

prayāntamekaṃ kaurawyamanusasrurudāyudhāḥ ||18||

tataḥ samabhawadyuddhaṃ teṣāṃ tasya ca bhārata |
ekasya ca bahūnāṃ ca tumulaṃ lomaharṣaṇam ||19||

te twiṣūndaśasāhasrāṃstasmai yugapadākṣipan |
aprāptāṃścaiwa tānāśu bhīṣmaḥ sarwāṃstadācchinat ||20||

tataste pārthiwāḥ sarwe sarwataḥ pariwārayan |
wawarṣuḥ śarawarṣeṇa warṣeṇewādrimambudāḥ ||21||

sa tadbāṇamayaṃ warṣaṃ śarairāwārya sarwataḥ |
tataḥ sarwānmahīpālānpratyawidhyattribhistribhiḥ ||22||

tasyāti puruṣānanyāṃllāghawaṃ rathacāriṇaḥ |
rakṣaṇaṃ cātmanaḥ saṅkhye śatrawo'pyabhyapūjayan ||23||

tānwinirjitya tu raṇe sarwaśastrawiśāradaḥ |
kanyābhiḥ sahitaḥ prāyādbhārato bhāratānprati ||24||

tatastaṃ pṛṣṭhato rājañśālwarājo mahārathaḥ |
abhyāhanadameyātmā bhīṣmaṃ śāntanawaṃ raṇe ||25||

wāraṇaṃ jaghane nighnandantābhyāmaparo yathā |
wāśitāmanusamprāpto yūthapo balināṃ waraḥ ||26||

strīkāma tiṣṭha tiṣṭheti bhīṣmamāha sa pārthiwaḥ |
śālwarājo mahābāhuramarṣeṇābhicoditaḥ ||27||

tataḥ sa puruṣawyāghro bhīṣmaḥ parabalārdanaḥ |
tadwākyākulitaḥ krodhādwidhūmo'gniriwa jwalan ||28||

kṣatradharmaṃ samāsthāya wyapetabhayasambhramaḥ |
niwartayāmāsa rathaṃ śālwaṃ prati mahārathaḥ ||29||

niwartamānaṃ taṃ dṛṣṭwā rājānaḥ sarwa ewa te |
prekṣakāḥ samapadyanta bhīṣmaśālwasamāgame ||30||

tau wṛṣāwiwa nardantau balinau wāśitāntare |
anyonyamabhiwartetāṃ balawikramaśālinau ||31||

tato bhīṣmaṃ śāntanawaṃ śaraiḥ śatasahasraśaḥ |
śālwarājo naraśreṣṭhaḥ samawākiradāśugaiḥ ||32||

pūrwamabhyarditaṃ dṛṣṭwā bhīṣmaṃ śālwena te nṛpāḥ |
wismitāḥ samapadyanta sādhu sādhwiti cābruwan ||33||

lāghawaṃ tasya te dṛṣṭwā saṃyuge sarwapārthiwāḥ |
apūjayanta saṃhṛṣṭā wāgbhiḥ śālwaṃ narādhipāḥ ||34||

kṣatriyāṇāṃ tadā wācaḥ śrutwā parapurañjayaḥ |
kruddhaḥ śāntanawo bhīṣmastiṣṭha tiṣṭhetyabhāṣata ||35||

sārathiṃ cābrawītkruddho yāhi yatraiṣa pārthiwaḥ |
yāwadenaṃ nihanmyadya bhujaṅgamiwa pakṣirāṭ ||36||

tato'straṃ wāruṇaṃ samyagyojayāmāsa kaurawaḥ |
tenāśwāṃścaturo'mṛdnācchālwarājño narādhipa ||37||

astrairastrāṇi saṃwārya śālwarājñaḥ sa kaurawaḥ |
bhīṣmo nṛpatiśārdūla nyawadhīttasya sārathim ||38||

astreṇa cāpyathaikena nyawadhītturagottamān ||38||

kanyāhetornaraśreṣṭha bhīṣmaḥ śāntanawastadā |
jitwā wisarjayāmāsa jīwantaṃ nṛpasattamam ||39||

tataḥ śālwaḥ swanagaraṃ prayayau bharatarṣabha ||39||

rājāno ye ca tatrāsanswayaṃwaradidṛkṣawaḥ |
swānyewa te'pi rāṣṭrāṇi jagmuḥ parapurañjaya ||40||

ewaṃ wijitya tāḥ kanyā bhīṣmaḥ praharatāṃ waraḥ |
prayayau hāstinapuraṃ yatra rājā sa kaurawaḥ ||41||

so'cireṇaiwa kālena atyakrāmannarādhipa |
wanāni saritaścaiwa śailāṃśca wiwidhadrumān ||42||

akṣataḥ kṣapayitwārīnsaṅkhye'saṅkhyeyawikramaḥ |
ānayāmāsa kāśyasya sutāḥ sāgaragāsutaḥ ||43||

snuṣā iwa sa dharmātmā bhaginya iwa cānujāḥ |
yathā duhitaraścaiwa pratigṛhya yayau kurūn ||44||

tāḥ sarwā guṇasampannā bhrātā bhrātre yawīyase |
bhīṣmo wicitrawīryāya pradadau wikramāhṛtāḥ ||45||

satāṃ dharmeṇa dharmajñaḥ kṛtwā karmātimānuṣam |
bhrāturwicitrawīryasya wiwāhāyopacakrame ||46||

satyawatyā saha mithaḥ kṛtwā niścayamātmawān ||46||

wiwāhaṃ kārayiṣyantaṃ bhīṣmaṃ kāśipateḥ sutā |
jyeṣṭhā tāsāmidaṃ wākyamabrawīddha satī tadā ||47||

mayā saubhapatiḥ pūrwaṃ manasābhiwṛtaḥ patiḥ |
tena cāsmi wṛtā pūrwameṣa kāmaśca me pituḥ ||48||

mayā warayitawyo'bhūcchālwastasminswayaṃware |
etadwijñāya dharmajña tatastwaṃ dharmamācara ||49||

ewamuktastayā bhīṣmaḥ kanyayā wiprasaṃsadi |
cintāmabhyagamadwīro yuktāṃ tasyaiwa karmaṇaḥ ||50||

sa winiścitya dharmajño brāhmaṇairwedapāragaiḥ |
anujajñe tadā jyeṣṭāmambāṃ kāśipateḥ sutām ||51||

ambikāmbālike bhārye prādādbhrātre yawīyase |
bhīṣmo wicitrawīryāya widhidṛṣṭena karmaṇā ||52||

tayoḥ pāṇiṃ gṛhītwā sa rūpayauwanadarpitaḥ |
wicitrawīryo dharmātmā kāmātmā samapadyata ||53||

te cāpi bṛhatī śyāme nīlakuñcitamūrdhaje |
raktatuṅganakhopete pīnaśroṇipayodhare ||54||

ātmanaḥ pratirūpo'sau labdhaḥ patiriti sthite |
wicitrawīryaṃ kalyāṇaṃ pūjayāmāsatustu te ||55||

sa cāświrūpasadṛśo dewasattwaparākramaḥ |
sarwāsāmewa nārīṇāṃ cittapramathano'bhawat ||56||

tābhyāṃ saha samāḥ sapta wiharanpṛthiwīpatiḥ |
wicitrawīryastaruṇo yakṣmāṇaṃ samapadyata ||57||

suhṛdāṃ yatamānānāmāptaiḥ saha cikitsakaiḥ |
jagāmāstamiwādityaḥ kaurawyo yamasādanam ||58||

pretakāryāṇi sarwāṇi tasya samyagakārayat |
rājño wicitrawīryasya satyawatyā mate sthitaḥ ||59||

ṛtwigbhiḥ sahito bhīṣmaḥ sarwaiśca kurupuṅgawaiḥ ||59||






                  97


waiśampāyana uwāca||

tataḥ satyawatī dīnā kṛpaṇā putragṛddhinī |
putrasya kṛtwā kāryāṇi snuṣābhyāṃ saha bhārata ||1||

dharmaṃ ca pitṛwaṃśaṃ ca mātṛwaṃśaṃ ca māninī |
prasamīkṣya mahābhāgā gāṅgeyaṃ wākyamabrawīt ||2||

śantanordharmanityasya kaurawyasya yaśaswinaḥ |
twayi piṇḍaśca kīrtiśca santānaṃ ca pratiṣṭhitam ||3||

yathā karma śubhaṃ kṛtwā swargopagamanaṃ dhruwam |
yathā cāyurdhruwaṃ satye twayi dharmastathā dhruwaḥ ||4||

wettha dharmāṃśca dharmajña samāsenetareṇa ca |
wiwidhāstwaṃ śrutīrwettha wettha wedāṃśca sarwaśaḥ ||5||

wyawasthānaṃ ca te dharme kulācāraṃ ca lakṣaye |
pratipattiṃ ca kṛcchreṣu śukrāṅgirasayoriwa ||6||

tasmātsubhṛśamāśwasya twayi dharmabhṛtāṃ wara |
kārye twāṃ winiyokṣyāmi tacchrutwā kartumarhasi ||7||

mama putrastawa bhrātā wīryawānsupriyaśca te |
bāla ewa gataḥ swargamaputraḥ puruṣarṣabha ||8||

ime mahiṣyau bhrātuste kāśirājasute śubhe |
rūpayauwanasampanne putrakāme ca bhārata ||9||

tayorutpādayāpatyaṃ santānāya kulasya naḥ |
manniyogānmahābhāga dharmaṃ kartumihārhasi ||10||

rājye caiwābhiṣicyaswa bhāratānanuśādhi ca |
dārāṃśca kuru dharmeṇa mā nimajjīḥ pitāmahān ||11||

tathocyamāno mātrā ca suhṛdbhiśca parantapaḥ |
pratyuwāca sa dharmātmā dharmyamewottaraṃ wacaḥ ||12||

asaṃśayaṃ paro dharmastwayā mātarudāhṛtaḥ |
twamapatyaṃ prati ca me pratijñāṃ wettha wai parām ||13||

jānāsi ca yathāwṛttaṃ śulkahetostwadantare |
sa satyawati satyaṃ te pratijānāmyahaṃ punaḥ ||14||

parityajeyaṃ trailokyaṃ rājyaṃ deweṣu wā punaḥ |
yadwāpyadhikametābhyāṃ na tu satyaṃ kathañcana ||15||

tyajecca pṛthiwī gandhamāpaśca rasamātmanaḥ |
jyotistathā tyajedrūpaṃ wāyuḥ sparśaguṇaṃ tyajet ||16||

prabhāṃ samutsṛjedarko dhūmaketustathoṣṇatām |
tyajecchabdaṃ tathākāśaḥ somaḥ śītāṃśutāṃ tyajet ||17||

wikramaṃ wṛtrahā jahyāddharmaṃ jahyācca dharmarāṭ |
na twahaṃ satyamutsraṣṭuṃ wyawaseyaṃ kathañcana ||18||

ewamuktā tu putreṇa bhūridrawiṇatejasā |
mātā satyawatī bhīṣmamuwāca tadanantaram ||19||

jānāmi te sthitiṃ satye parāṃ satyaparākrama |
icchansṛjethāstrīṃllokānanyāṃstwaṃ swena tejasā ||20||

jānāmi caiwa satyaṃ tanmadarthaṃ yadabhāṣathāḥ |
āpaddharmamawekṣaswa waha paitāmahīṃ dhuram ||21||

yathā te kulatantuśca dharmaśca na parābhawet |
suhṛdaśca prahṛṣyeraṃstathā kuru parantapa ||22||

lālapyamānāṃ tāmewaṃ kṛpaṇāṃ putragṛddhinīm |
dharmādapetaṃ bruwatīṃ bhīṣmo bhūyo'brawīdidam ||23||

rājñi dharmānawekṣaswa mā naḥ sarwānwyanīnaśaḥ |
satyāccyutiḥ kṣatriyasya na dharmeṣu praśasyate ||24||

śantanorapi santānaṃ yathā syādakṣayaṃ bhuwi |
tatte dharmaṃ prawakṣyāmi kṣātraṃ rājñi sanātanam ||25||

śrutwā taṃ pratipadyethāḥ prājñaiḥ saha purohitaiḥ |
āpaddharmārthakuśalairlokatantramawekṣya ca ||26||






                  98


bhīṣma uwāca||

jāmadagnyena rāmeṇa piturwadhamamṛṣyatā |
kruddhena ca mahābhāge haihayādhipatirhataḥ ||1||

śatāni daśa bāhūnāṃ nikṛttānyarjunasya wai ||1||

punaśca dhanurādāya mahāstrāṇi pramuñcatā |
nirdagdhaṃ kṣatramasakṛdrathena jayatā mahīm ||2||

ewamuccāwacairastrairbhārgaweṇa mahātmanā |
triḥsaptakṛtwaḥ pṛthiwī kṛtā niḥkṣatriyā purā ||3||

tataḥ sambhūya sarwābhiḥ kṣatriyābhiḥ samantataḥ |
utpāditānyapatyāni brāhmaṇairniyatātmabhiḥ ||4||

pāṇigrāhasya tanaya iti wedeṣu niścitam |
dharmaṃ manasi saṃsthāpya brāhmaṇāṃstāḥ samabhyayuḥ ||5||

loke'pyācarito dṛṣṭaḥ kṣatriyāṇāṃ punarbhawaḥ ||5||

athotathya iti khyāta āsīddhīmānṛṣiḥ purā |
mamatā nāma tasyāsīdbhāryā paramasaṃmatā ||6||

utathyasya yawīyāṃstu purodhāstridiwaukasām |
bṛhaspatirbṛhattejā mamatāṃ so'nwapadyata ||7||

uwāca mamatā taṃ tu dewaraṃ wadatāṃ waram |
antarwatnī ahaṃ bhrātrā jyeṣṭhenāramyatāmiti ||8||

ayaṃ ca me mahābhāga kukṣāwewa bṛhaspate |
autathyo wedamatraiwa ṣaḍaṅgaṃ pratyadhīyata ||9||

amogharetāstwaṃ cāpi nūnaṃ bhawitumarhasi |
tasmādewaṅgate'dya twamupāramitumarhasi ||10||

ewamuktastayā samyagbṛhattejā bṛhaspatiḥ |
kāmātmānaṃ tadātmānaṃ na śaśāka niyacchitum ||11||

sambabhūwa tataḥ kāmī tayā sārdhamakāmayā |
utsṛjantaṃ tu taṃ retaḥ sa garbhastho'bhyabhāṣata ||12||

bhostāta kanyasa wade dwayornāstyatra sambhawaḥ |
amoghaśukraśca bhawānpūrwaṃ cāhamihāgataḥ ||13||

śaśāpa taṃ tataḥ kruddha ewamukto bṛhaspatiḥ |
utathyaputraṃ garbhasthaṃ nirbhartsya bhagawānṛṣiḥ ||14||

yasmāttwamīdṛśe kāle sarwabhūtepsite sati |
ewamāttha wacastasmāttamo dīrghaṃ prawekṣyasi ||15||

sa wai dīrghatamā nāma śāpādṛṣirajāyata |
bṛhaspaterbṛhatkīrterbṛhaspatiriwaujasā ||16||

sa putrāñjanayāmāsa gautamādīnmahāyaśāḥ |
ṛṣerutathyasya tadā santānakulawṛddhaye ||17||

lobhamohābhibhūtāste putrāstaṃ gautamādayaḥ |
kāṣṭhe samudge prakṣipya gaṅgāyāṃ samawāsṛjan ||18||

na syādandhaśca wṛddhaśca bhartawyo'yamiti sma te |
cintayitwā tataḥ krūrāḥ pratijagmuratho gṛhān ||19||

so'nusrotastadā rājanplawamāna ṛṣistataḥ |
jagāma subahūndeśānandhastenoḍupena ha ||20||

taṃ tu rājā balirnāma sarwadharmawiśāradaḥ |
apaśyanmajjanagataḥ srotasābhyāśamāgatam ||21||

jagrāha cainaṃ dharmātmā baliḥ satyaparākramaḥ |
jñātwā cainaṃ sa wawre'tha putrārthaṃ manujarṣabha ||22||

santānārthaṃ mahābhāga bhāryāsu mama mānada |
putrāndharmārthakuśalānutpādayitumarhasi ||23||

ewamuktaḥ sa tejaswī taṃ tathetyuktawānṛṣiḥ |
tasmai sa rājā swāṃ bhāryāṃ sudeṣṇāṃ prāhiṇottadā ||24||

andhaṃ wṛddhaṃ ca taṃ matwā na sā dewī jagāma ha |
swāṃ tu dhātreyikāṃ tasmai wṛddhāya prāhiṇottadā ||25||

tasyāṃ kākṣīwadādīnsa śūdrayonāwṛṣirwaśī |
janayāmāsa dharmātmā putrānekādaśaiwa tu ||26||

kākṣīwadādīnputrāṃstāndṛṣṭwā sarwānadhīyataḥ |
uwāca tamṛṣiṃ rājā mamaita iti wīryawān ||27||

netyuwāca maharṣistaṃ mamaiwaita iti bruwan |
śūdrayonau mayā hīme jātāḥ kākṣīwadādayaḥ ||28||

andhaṃ wṛddhaṃ ca māṃ matwā sudeṣṇā mahiṣī tawa |
awamanya dadau mūḍhā śūdrāṃ dhātreyikāṃ hi me ||29||

tataḥ prasādayāmāsa punastamṛṣisattamam |
baliḥ sudeṣṇāṃ bhāryāṃ ca tasmai tāṃ prāhiṇotpunaḥ ||30||

tāṃ sa dīrghatamāṅgeṣu spṛṣṭwā dewīmathābrawīt |
bhawiṣyati kumāraste tejaswī satyawāgiti ||31||

tatrāṅgo nāma rājarṣiḥ sudeṣṇāyāmajāyata |
ewamanye maheṣwāsā brāhmaṇaiḥ kṣatriyā bhuwi ||32||

jātāḥ paramadharmajñā wīryawanto mahābalāḥ |
etacchrutwā twamapyatra mātaḥ kuru yathepsitam ||33||






                  99


bhīṣma uwāca||

punarbharatawaṃśasya hetuṃ santānawṛddhaye |
wakṣyāmi niyataṃ mātastanme nigadataḥ śṛṇu ||1||

brāhmaṇo guṇawānkaściddhanenopanimantryatām |
wicitrawīryakṣetreṣu yaḥ samutpādayetprajāḥ ||2||

waiśampāyana uwāca||

tataḥ satyawatī bhīṣmaṃ wācā saṃsajjamānayā |
wihasantīwa sawrīḍamidaṃ wacanamabrawīt ||3||

satyametanmahābāho yathā wadasi bhārata |
wiśwāsātte prawakṣyāmi santānāya kulasya ca ||4||

na te śakyamanākhyātumāpaddhīyaṃ tathāwidhā ||4||

twamewa naḥ kule dharmastwaṃ satyaṃ twaṃ parā gatiḥ |
tasmānniśamya wākyaṃ me kuruṣwa yadanantaram ||5||

dharmayuktasya dharmātmanpiturāsīttarī mama |
sā kadācidahaṃ tatra gatā prathamayauwane ||6||

atha dharmabhṛtāṃ śreṣṭhaḥ paramarṣiḥ parāśaraḥ |
ājagāma tarīṃ dhīmāṃstariṣyanyamunāṃ nadīm ||7||

sa tāryamāṇo yamunāṃ māmupetyābrawīttadā |
sāntwapūrwaṃ muniśreṣṭhaḥ kāmārto madhuraṃ bahu ||8||

tamahaṃ śāpabhītā ca piturbhītā ca bhārata |
warairasulabhairuktā na pratyākhyātumutsahe ||9||

abhibhūya sa māṃ bālāṃ tejasā waśamānayat |
tamasā lokamāwṛtya naugatāmewa bhārata ||10||

matsyagandho mahānāsītpurā mama jugupsitaḥ |
tamapāsya śubhaṃ gandhamimaṃ prādātsa me muniḥ ||11||

tato māmāha sa munirgarbhamutsṛjya māmakam |
dwīpe'syā ewa saritaḥ kanyaiwa twaṃ bhawiṣyasi ||12||

pārāśaryo mahāyogī sa babhūwa mahānṛṣiḥ |
kanyāputro mama purā dwaipāyana iti smṛtaḥ ||13||

yo wyasya wedāṃścaturastapasā bhagawānṛṣiḥ |
loke wyāsatwamāpede kārṣṇyātkṛṣṇatwamewa ca ||14||

satyawādī śamaparastapaswī dagdhakilbiṣaḥ |
sa niyukto mayā wyaktaṃ twayā ca amitadyute ||15||

bhrātuḥ kṣetreṣu kalyāṇamapatyaṃ janayiṣyati ||15||

sa hi māmuktawāṃstatra smareḥ kṛtyeṣu māmiti |
taṃ smariṣye mahābāho yadi bhīṣma twamicchasi ||16||

tawa hyanumate bhīṣma niyataṃ sa mahātapāḥ |
wicitrawīryakṣetreṣu putrānutpādayiṣyati ||17||

maharṣeḥ kīrtane tasya bhīṣmaḥ prāñjalirabrawīt |
dharmamarthaṃ ca kāmaṃ ca trīnetānyo'nupaśyati ||18||

arthamarthānubandhaṃ ca dharmaṃ dharmānubandhanam |
kāmaṃ kāmānubandhaṃ ca wiparītānpṛthakpṛthak ||19||

yo wicintya dhiyā samyagwyawasyati sa buddhimān ||19||

tadidaṃ dharmayuktaṃ ca hitaṃ caiwa kulasya naḥ |
uktaṃ bhawatyā yacchreyaḥ paramaṃ rocate mama ||20||

tatastasminpratijñāte bhīṣmeṇa kurunandana |
kṛṣṇadwaipāyanaṃ kālī cintayāmāsa wai munim ||21||

sa wedānwibruwandhīmānmāturwijñāya cintitam |
prādurbabhūwāwiditaḥ kṣaṇena kurunandana ||22||

tasmai pūjāṃ tadā dattwā sutāya widhipūrwakam |
pariṣwajya ca bāhubhyāṃ prasnawairabhiṣicya ca ||23||

mumoca bāṣpaṃ dāśeyī putraṃ dṛṣṭwā cirasya tam ||23||

tāmadbhiḥ pariṣicyārtāṃ maharṣirabhiwādya ca |
mātaraṃ pūrwajaḥ putro wyāso wacanamabrawīt ||24||

bhawatyā yadabhipretaṃ tadahaṃ kartumāgataḥ |
śādhi māṃ dharmatattwajñe karawāṇi priyaṃ tawa ||25||

tasmai pūjāṃ tato'kārṣītpurodhāḥ paramarṣaye |
sa ca tāṃ pratijagrāha widhiwanmantrapūrwakam ||26||

tamāsanagataṃ mātā pṛṣṭwā kuśalamawyayam |
satyawatyabhiwīkṣyainamuwācedamanantaram ||27||

mātāpitroḥ prajāyante putrāḥ sādhāraṇāḥ kawe |
teṣāṃ pitā yathā swāmī tathā mātā na saṃśayaḥ ||28||

widhātṛwihitaḥ sa twaṃ yathā me prathamaḥ sutaḥ |
wicitrawīryo brahmarṣe tathā me'warajaḥ sutaḥ ||29||

yathaiwa pitṛto bhīṣmastathā twamapi mātṛtaḥ |
bhrātā wicitrawīryasya yathā wā putra manyase ||30||

ayaṃ śāntanawaḥ satyaṃ pālayansatyawikramaḥ |
buddhiṃ na kurute'patye tathā rājyānuśāsane ||31||

sa twaṃ wyapekṣayā bhrātuḥ santānāya kulasya ca |
bhīṣmasya cāsya wacanānniyogācca mamānagha ||32||

anukrośācca bhūtānāṃ sarweṣāṃ rakṣaṇāya ca |
ānṛśaṃsyena yadbrūyāṃ tacchrutwā kartumarhasi ||33||

yawīyasastawa bhrāturbhārye surasutopame |
rūpayauwanasampanne putrakāme ca dharmataḥ ||34||

tayorutpādayāpatyaṃ samartho hyasi putraka |
anurūpaṃ kulasyāsya santatyāḥ prasawasya ca ||35||

wyāsa uwāca||

wettha dharmaṃ satyawati paraṃ cāparamewa ca |
yathā ca tawa dharmajñe dharme praṇihitā matiḥ ||36||

tasmādahaṃ twanniyogāddharmamuddiśya kāraṇam |
īpsitaṃ te kariṣyāmi dṛṣṭaṃ hyetatpurātanam ||37||

bhrātuḥ putrānpradāsyāmi mitrāwaruṇayoḥ samān |
wrataṃ caretāṃ te dewyau nirdiṣṭamiha yanmayā ||38||

saṃwatsaraṃ yathānyāyaṃ tataḥ śuddhe bhawiṣyataḥ |
na hi māmawratopetā upeyātkācidaṅganā ||39||

satyawatyuwāca||

yathā sadyaḥ prapadyeta dewī garbhaṃ tathā kuru |
arājakeṣu rāṣṭreṣu nāsti wṛṣṭirna dewatāḥ ||40||

kathamarājakaṃ rāṣṭraṃ śakyaṃ dhārayituṃ prabho |
tasmādgarbhaṃ samādhatswa bhīṣmastaṃ wardhayiṣyati ||41||

wyāsa uwāca||

yadi putraḥ pradātawyo mayā kṣipramakālikam |
wirūpatāṃ me sahatāmetadasyāḥ paraṃ wratam ||42||

yadi me sahate gandhaṃ rūpaṃ weṣaṃ tathā wapuḥ |
adyaiwa garbhaṃ kausalyā wiśiṣṭaṃ pratipadyatām ||43||

waiśampāyana uwāca||

samāgamanamākāṅkṣanniti so'ntarhito muniḥ |
tato'bhigamya sā dewī snuṣāṃ rahasi saṅgatām ||44||

dharmyamarthasamāyuktamuwāca wacanaṃ hitam ||44||

kausalye dharmatantraṃ yadbrawīmi twāṃ nibodha me |
bharatānāṃ samucchedo wyaktaṃ madbhāgyasaṅkṣayāt ||45||

wyathitāṃ māṃ ca samprekṣya pitṛwaṃśaṃ ca pīḍitam |
bhīṣmo buddhimadānme'tra dharmasya ca wiwṛddhaye ||46||

sā ca buddhistawādhīnā putri jñātaṃ mayeti ha |
naṣṭaṃ ca bhārataṃ waṃśaṃ punarewa samuddhara ||47||

putraṃ janaya suśroṇi dewarājasamaprabham |
sa hi rājyadhuraṃ gurwīmudwakṣyati kulasya naḥ ||48||

sā dharmato'nunīyaināṃ kathañciddharmacāriṇīm |
bhojayāmāsa wiprāṃśca dewarṣīnatithīṃstathā ||49||






                  100


waiśampāyana uwāca||

tataḥ satyawatī kāle wadhūṃ snātāmṛtau tadā |
saṃweśayantī śayane śanakairwākyamabrawīt ||1||

kausalye dewaraste'sti so'dya twānuprawekṣyati |
apramattā pratīkṣainaṃ niśīthe āgamiṣyati ||2||

śwaśrwāstadwacanaṃ śrutwā śayānā śayane śubhe |
sācintayattadā bhīṣmamanyāṃśca kurupuṅgawān ||3||

tato'mbikāyāṃ prathamaṃ niyuktaḥ satyawāgṛṣiḥ |
dīpyamāneṣu dīpeṣu śayanaṃ prawiweśa ha ||4||

tasya kṛṣṇasya kapilā jaṭā dīpte ca locane |
babhrūṇi caiwa śmaśrūṇi dṛṣṭwā dewī nyamīlayat ||5||

sambabhūwa tayā rātrau mātuḥ priyacikīrṣayā |
bhayātkāśisutā taṃ tu nāśaknodabhiwīkṣitum ||6||

tato niṣkrāntamāsādya mātā putramathābrawīt |
apyasyāṃ guṇawānputra rājaputro bhawiṣyati ||7||

niśamya tadwaco māturwyāsaḥ paramabuddhimān |
prowācātīndriyajñāno widhinā sampracoditaḥ ||8||

nāgāyutasamaprāṇo widwānrājarṣisattamaḥ |
mahābhāgo mahāwīryo mahābuddhirbhawiṣyati ||9||

tasya cāpi śataṃ putrā bhawiṣyanti mahābalāḥ |
kiṃ tu mātuḥ sa waiguṇyādandha ewa bhawiṣyati ||10||

tasya tadwacanaṃ śrutwā mātā putramathābrawīt |
nāndhaḥ kurūṇāṃ nṛpatiranurūpastapodhana ||11||

jñātiwaṃśasya goptāraṃ pitṛṇāṃ waṃśawardhanam |
dwitīyaṃ kuruwaṃśasya rājānaṃ dātumarhasi ||12||

sa tatheti pratijñāya niścakrāma mahātapāḥ |
sāpi kālena kausalyā suṣuwe'ndhaṃ tamātmajam ||13||

punarewa tu sā dewī paribhāṣya snuṣāṃ tataḥ |
ṛṣimāwāhayatsatyā yathāpūrwamaninditā ||14||

tatastenaiwa widhinā maharṣistāmapadyata |
ambālikāmathābhyāgādṛṣiṃ dṛṣṭwā ca sāpi tam ||15||

wiṣaṇṇā pāṇḍusaṅkāśā samapadyata bhārata ||15||

tāṃ bhītāṃ pāṇḍusaṅkāśāṃ wiṣaṇṇāṃ prekṣya pārthiwa |
wyāsaḥ satyawatīputra idaṃ wacanamabrawīt ||16||

yasmātpāṇḍutwamāpannā wirūpaṃ prekṣya māmapi |
tasmādeṣa sutastubhyaṃ pāṇḍurewa bhawiṣyati ||17||

nāma cāsya tadeweha bhawiṣyati śubhānane |
ityuktwā sa nirākrāmadbhagawānṛṣisattamaḥ ||18||

tato niṣkrāntamālokya satyā putramabhāṣata |
śaśaṃsa sa punarmātre tasya bālasya pāṇḍutām ||19||

taṃ mātā punarewānyamekaṃ putramayācata |
tatheti ca maharṣistāṃ mātaraṃ pratyabhāṣata ||20||

tataḥ kumāraṃ sā dewī prāptakālamajījanat |
pāṇḍuṃ lakṣaṇasampannaṃ dīpyamānamiwa śriyā ||21||

tasya putrā maheṣwāsā jajñire pañca pāṇḍawāḥ ||21||

ṛtukāle tato jyeṣṭhāṃ wadhūṃ tasmai nyayojayat |
sā tu rūpaṃ ca gandhaṃ ca maharṣeḥ prawicintya tam ||22||

nākarodwacanaṃ dewyā bhayātsurasutopamā ||22||

tataḥ swairbhūṣaṇairdāsīṃ bhūṣayitwāpsaropamām |
preṣayāmāsa kṛṣṇāya tataḥ kāśipateḥ sutā ||23||

dāsī ṛṣimanuprāptaṃ pratyudgamyābhiwādya ca |
saṃwiweśābhyanujñātā satkṛtyopacacāra ha ||24||

kāmopabhogena tu sa tasyāṃ tuṣṭimagādṛṣiḥ |
tayā sahoṣito rātriṃ maharṣiḥ prīyamāṇayā ||25||

uttiṣṭhannabrawīdenāmabhujiṣyā bhawiṣyasi |
ayaṃ ca te śubhe garbhaḥ śrīmānudaramāgataḥ ||26||

dharmātmā bhawitā loke sarwabuddhimatāṃ waraḥ ||26||

sa jajñe widuro nāma kṛṣṇadwaipāyanātmajaḥ |
dhṛtarāṣṭrasya ca bhrātā pāṇḍoścāmitabuddhimān ||27||

dharmo widurarūpeṇa śāpāttasya mahātmanaḥ |
māṇḍawyasyārthatattwajñaḥ kāmakrodhawiwarjitaḥ ||28||

sa dharmasyānṛṇo bhūtwā punarmātrā sametya ca |
tasyai garbhaṃ samāwedya tatraiwāntaradhīyata ||29||

ewaṃ wicitrawīryasya kṣetre dwaipāyanādapi |
jajñire dewagarbhābhāḥ kuruwaṃśawiwardhanāḥ ||30||






                  101


janamejaya uwāca||

kiṃ kṛtaṃ karma dharmeṇa yena śāpamupeyiwān |
kasya śāpācca brahmarṣe śūdrayonāwajāyata ||1||

waiśampāyana uwāca||

babhūwa brāhmaṇaḥ kaścinmāṇḍawya iti wiśrutaḥ |
dhṛtimānsarwadharmajñaḥ satye tapasi ca sthitaḥ ||2||

sa āśramapadadwāri wṛkṣamūle mahātapāḥ |
ūrdhwabāhurmahāyogī tasthau maunawratānwitaḥ ||3||

tasya kālena mahatā tasmiṃstapasi tiṣṭhataḥ |
tamāśramapadaṃ prāptā dasyawo loptrahāriṇaḥ ||4||

anusāryamāṇā bahubhī rakṣibhirbharatarṣabha ||4||

te tasyāwasathe loptraṃ nidadhuḥ kurusattama |
nidhāya ca bhayāllīnāstatraiwānwāgate bale ||5||

teṣu līneṣwatho śīghraṃ tatastadrakṣiṇāṃ balam |
ājagāma tato'paśyaṃstamṛṣiṃ taskarānugāḥ ||6||

tamapṛcchaṃstato rājaṃstathāwṛttaṃ tapodhanam |
katareṇa pathā yātā dasyawo dwijasattama ||7||

tena gacchāmahe brahmanpathā śīghrataraṃ wayam ||7||

tathā tu rakṣiṇāṃ teṣāṃ bruwatāṃ sa tapodhanaḥ |
na kiñcidwacanaṃ rājannawadatsādhwasādhu wā ||8||

tataste rājapuruṣā wicinwānāstadāśramam |
dadṛśustatra saṃlīnāṃstāṃścorāndrawyamewa ca ||9||

tataḥ śaṅkā samabhawadrakṣiṇāṃ taṃ muniṃ prati |
saṃyamyainaṃ tato rājñe dasyūṃścaiwa nyawedayan ||10||

taṃ rājā saha taiścorairanwaśādwadhyatāmiti |
sa wadhyaghātairajñātaḥ śūle proto mahātapāḥ ||11||

tataste śūlamāropya taṃ muniṃ rakṣiṇastadā |
pratijagmurmahīpālaṃ dhanānyādāya tānyatha ||12||

śūlasthaḥ sa tu dharmātmā kālena mahatā tataḥ |
nirāhāro'pi wiprarṣirmaraṇaṃ nābhyupāgamat ||13||

dhārayāmāsa ca prāṇānṛṣīṃśca samupānayat ||13||

śūlāgre tapyamānena tapastena mahātmanā |
santāpaṃ paramaṃ jagmurmunayo'tha parantapa ||14||

te rātrau śakunā bhūtwā saṃnyawartanta sarwataḥ |
darśayanto yathāśakti tamapṛcchandwijottamam ||15||

śrotumicchāmahe brahmankiṃ pāpaṃ kṛtawānasi ||15||

tataḥ sa muniśārdūlastānuwāca tapodhanān |
doṣataḥ kaṃ gamiṣyāmi na hi me'nyo'parādhyati ||16||

rājā ca tamṛṣiṃ śrutwā niṣkramya saha mantribhiḥ |
prasādayāmāsa tadā śūlasthamṛṣisattamam ||17||

yanmayāpakṛtaṃ mohādajñānādṛṣisattama |
prasādaye twāṃ tatrāhaṃ na me twaṃ kroddhumarhasi ||18||

ewamuktastato rājñā prasādamakaronmuniḥ |
kṛtaprasādo rājā taṃ tataḥ samawatārayat ||19||

awatārya ca śūlāgrāttacchūlaṃ niścakarṣa ha |
aśaknuwaṃśca niṣkraṣṭuṃ śūlaṃ mūle sa cicchide ||20||

sa tathāntargatenaiwa śūlena wyacaranmuniḥ |
sa tena tapasā lokānwijigye durlabhānparaiḥ ||21||

aṇīmāṇḍawya iti ca tato lokeṣu kathyate ||21||

sa gatwā sadanaṃ wipro dharmasya paramārthawit |
āsanasthaṃ tato dharmaṃ dṛṣṭwopālabhata prabhuḥ ||22||

kiṃ nu tadduṣkṛtaṃ karma mayā kṛtamajānatā |
yasyeyaṃ phalanirwṛttirīdṛśyāsāditā mayā ||23||

śīghramācakṣwa me tattwaṃ paśya me tapaso balam ||23||

dharma uwāca||

pataṅgakānāṃ puccheṣu twayeṣīkā praweśitā |
karmaṇastasya te prāptaṃ phalametattapodhana ||24||

aṇīmāṇḍawya uwāca||

alpe'parādhe wipulo mama daṇḍastwayā kṛtaḥ |
śūdrayonāwato dharma mānuṣaḥ sambhawiṣyasi ||25||

maryādāṃ sthāpayāmyadya loke dharmaphalodayām |
ā caturdaśamādwarṣānna bhawiṣyati pātakam ||26||

pareṇa kurwatāmewaṃ doṣa ewa bhawiṣyati ||26||

waiśampāyana uwāca||

etena twaparādhena śāpāttasya mahātmanaḥ |
dharmo widurarūpeṇa śūdrayonāwajāyata ||27||

dharme cārthe ca kuśalo lobhakrodhawiwarjitaḥ |
dīrghadarśī śamaparaḥ kurūṇāṃ ca hite rataḥ ||28||






                  102


waiśampāyana uwāca||

teṣu triṣu kumāreṣu jāteṣu kurujāṅgalam |
kurawo'tha kurukṣetraṃ trayametadawardhata ||1||

ūrdhwasasyābhawadbhūmiḥ sasyāni phalawanti ca |
yathartuwarṣī parjanyo bahupuṣpaphalā drumāḥ ||2||

wāhanāni prahṛṣṭāni muditā mṛgapakṣiṇaḥ |
gandhawanti ca mālyāni rasawanti phalāni ca ||3||

waṇigbhiścāwakīryanta nagarāṇyatha śilpibhiḥ |
śūrāśca kṛtawidyāśca santaśca sukhino'bhawan ||4||

nābhawandasyawaḥ kecinnādharmarucayo janāḥ |
pradeśeṣwapi rāṣṭrāṇāṃ kṛtaṃ yugamawartata ||5||

dānakriyādharmaśīlā yajñawrataparāyaṇāḥ |
anyonyaprītisaṃyuktā wyawardhanta prajāstadā ||6||

mānakrodhawihīnāśca janā lobhawiwarjitāḥ |
anyonyamabhyawardhanta dharmottaramawartata ||7||

tanmahodadhiwatpūrṇaṃ nagaraṃ wai wyarocata |
dwāratoraṇaniryūhairyuktamabhracayopamaiḥ ||8||

prāsādaśatasambādhaṃ mahendrapurasaṃnibham ||8||

nadīṣu wanakhaṇḍeṣu wāpīpalwalasānuṣu |
kānaneṣu ca ramyeṣu wijahrurmuditā janāḥ ||9||

uttaraiḥ kurubhiḥ sārdhaṃ dakṣiṇāḥ kurawastadā |
wispardhamānā wyacaraṃstathā siddharṣicāraṇaiḥ ||10||

nābhawatkṛpaṇaḥ kaścinnābhawanwidhawāḥ striyaḥ ||10||

tasmiñjanapade ramye bahawaḥ kurubhiḥ kṛtāḥ |
kūpārāmasabhāwāpyo brāhmaṇāwasathāstathā ||11||

bhīṣmeṇa śāstrato rājansarwataḥ parirakṣite ||11||

babhūwa ramaṇīyaśca caityayūpaśatāṅkitaḥ |
sa deśaḥ pararāṣṭrāṇi pratigṛhyābhiwardhitaḥ ||12||

bhīṣmeṇa wihitaṃ rāṣṭre dharmacakramawartata ||12||

kriyamāṇeṣu kṛtyeṣu kumārāṇāṃ mahātmanām |
paurajānapadāḥ sarwe babhūwuḥ satatotsawāḥ ||13||

gṛheṣu kurumukhyānāṃ paurāṇāṃ ca narādhipa |
dīyatāṃ bhujyatāṃ ceti wāco'śrūyanta sarwaśaḥ ||14||

dhṛtarāṣṭraśca pāṇḍuśca widuraśca mahāmatiḥ |
janmaprabhṛti bhīṣmeṇa putrawatparipālitāḥ ||15||

saṃskāraiḥ saṃskṛtāste tu wratādhyayanasaṃyutāḥ |
śramawyāyāmakuśalāḥ samapadyanta yauwanam ||16||

dhanurwede'śwapṛṣṭhe ca gadāyuddhe'sicarmaṇi |
tathaiwa gajaśikṣāyāṃ nītiśāstre ca pāragāḥ ||17||

itihāsapurāṇeṣu nānāśikṣāsu cābhibho |
wedawedāṅgatattwajñāḥ sarwatra kṛtaniśramāḥ ||18||

pāṇḍurdhanuṣi wikrānto narebhyo'bhyadhiko'bhawat |
atyanyānbalawānāsīddhṛtarāṣṭro mahīpatiḥ ||19||

triṣu lokeṣu na twāsītkaścidwidurasaṃmitaḥ |
dharmanityastato rājandharme ca paramaṃ gataḥ ||20||

pranaṣṭaṃ śantanorwaṃśaṃ samīkṣya punaruddhṛtam |
tato nirwacanaṃ loke sarwarāṣṭreṣwawartata ||21||

wīrasūnāṃ kāśisute deśānāṃ kurujāṅgalam |
sarwadharmawidāṃ bhīṣmaḥ purāṇāṃ gajasāhwayam ||22||

dhṛtarāṣṭrastwacakṣuṣṭwādrājyaṃ na pratyapadyata |
karaṇatwācca widuraḥ pāṇḍurāsīnmahīpatiḥ ||23||






                  103


bhīṣma uwāca||

guṇaiḥ samuditaṃ samyagidaṃ naḥ prathitaṃ kulam |
atyanyānpṛthiwīpālānpṛthiwyāmadhirājyabhāk ||1||

rakṣitaṃ rājabhiḥ pūrwairdharmawidbhirmahātmabhiḥ |
notsādamagamaccedaṃ kadācidiha naḥ kulam ||2||

mayā ca satyawatyā ca kṛṣṇena ca mahātmanā |
samawasthāpitaṃ bhūyo yuṣmāsu kulatantuṣu ||3||

wardhate tadidaṃ putra kulaṃ sāgarawadyathā |
tathā mayā widhātawyaṃ twayā caiwa wiśeṣataḥ ||4||

śrūyate yādawī kanyā anurūpā kulasya naḥ |
subalasyātmajā caiwa tathā madreśwarasya ca ||5||

kulīnā rūpawatyaśca nāthawatyaśca sarwaśaḥ |
ucitāścaiwa sambandhe te'smākaṃ kṣatriyarṣabhāḥ ||6||

manye warayitawyāstā ityahaṃ dhīmatāṃ wara |
santānārthaṃ kulasyāsya yadwā widura manyase ||7||

widura uwāca||

bhawānpitā bhawānmātā bhawānnaḥ paramo guruḥ |
tasmātswayaṃ kulasyāsya wicārya kuru yaddhitam ||8||

waiśampāyana uwāca||

atha śuśrāwa wiprebhyo gāndhārīṃ subalātmajām |
ārādhya waradaṃ dewaṃ bhaganetraharaṃ haram ||9||

gāndhārī kila putrāṇāṃ śataṃ lebhe waraṃ śubhā ||9||

iti śrutwā ca tattwena bhīṣmaḥ kurupitāmahaḥ |
tato gāndhārarājasya preṣayāmāsa bhārata ||10||

acakṣuriti tatrāsītsubalasya wicāraṇā |
kulaṃ khyātiṃ ca wṛttaṃ ca buddhyā tu prasamīkṣya saḥ ||11||

dadau tāṃ dhṛtarāṣṭrāya gāndhārīṃ dharmacāriṇīm ||11||

gāndhārī twapi śuśrāwa dhṛtarāṣṭramacakṣuṣam |
ātmānaṃ ditsitaṃ cāsmai pitrā mātrā ca bhārata ||12||

tataḥ sā paṭṭamādāya kṛtwā bahuguṇaṃ śubhā |
babandha netre swe rājanpatiwrataparāyaṇā ||13||

nātyaśnīyāṃ patimahamityewaṃ kṛtaniścayā ||13||

tato gāndhārarājasya putraḥ śakunirabhyayāt |
swasāraṃ parayā lakṣmyā yuktāmādāya kaurawān ||14||

dattwā sa bhaginīṃ wīro yathārhaṃ ca paricchadam |
punarāyātswanagaraṃ bhīṣmeṇa pratipūjitaḥ ||15||

gāndhāryapi warārohā śīlācārawiceṣṭitaiḥ |
tuṣṭiṃ kurūṇāṃ sarweṣāṃ janayāmāsa bhārata ||16||

wṛttenārādhya tānsarwānpatiwrataparāyaṇā |
wācāpi puruṣānanyānsuwratā nānwakīrtayat ||17||






                  104


waiśampāyana uwāca||

śūro nāma yaduśreṣṭho wasudewapitābhawat |
tasya kanyā pṛthā nāma rūpeṇāsadṛśī bhuwi ||1||

paitṛṣwaseyāya sa tāmanapatyāya wīryawān |
agryamagre pratijñāya swasyāpatyasya wīryawān ||2||

agrajāteti tāṃ kanyāmagryānugrahakāṅkṣiṇe |
pradadau kuntibhojāya sakhā sakhye mahātmane ||3||

sā niyuktā piturgehe dewatātithipūjane |
ugraṃ paryacaradghoraṃ brāhmaṇaṃ saṃśitawratam ||4||

nigūḍhaniścayaṃ dharme yaṃ taṃ durwāsasaṃ widuḥ |
tamugraṃ saṃśitātmānaṃ sarwayatnairatoṣayat ||5||

tasyai sa pradadau mantramāpaddharmānwawekṣayā |
abhicārābhisaṃyuktamabrawīccaiwa tāṃ muniḥ ||6||

yaṃ yaṃ dewaṃ twametena mantreṇāwāhayiṣyasi |
tasya tasya prasādena putrastawa bhawiṣyati ||7||

tathoktā sā tu wipreṇa tena kautūhalāttadā |
kanyā satī dewamarkamājuhāwa yaśaswinī ||8||

sā dadarśa tamāyāntaṃ bhāskaraṃ lokabhāwanam |
wismitā cānawadyāṅgī dṛṣṭwā tanmahadadbhutam ||9||

prakāśakarmā tapanastasyāṃ garbhaṃ dadhau tataḥ |
ajījanattato wīraṃ sarwaśastrabhṛtāṃ waram ||10||

āmuktakawacaḥ śrīmāndewagarbhaḥ śriyāwṛtaḥ ||10||

sahajaṃ kawacaṃ bibhratkuṇḍaloddyotitānanaḥ |
ajāyata sutaḥ karṇaḥ sarwalokeṣu wiśrutaḥ ||11||

prādācca tasyāḥ kanyātwaṃ punaḥ sa paramadyutiḥ |
dattwā ca dadatāṃ śreṣṭho diwamācakrame tataḥ ||12||

gūhamānāpacāraṃ taṃ bandhupakṣabhayāttadā |
utsasarja jale kuntī taṃ kumāraṃ salakṣaṇam ||13||

tamutsṛṣṭaṃ tadā garbhaṃ rādhābhartā mahāyaśāḥ |
putratwe kalpayāmāsa sabhāryaḥ sūtanandanaḥ ||14||

nāmadheyaṃ ca cakrāte tasya bālasya tāwubhau |
wasunā saha jāto'yaṃ wasuṣeṇo bhawatwiti ||15||

sa wardhamāno balawānsarwāstreṣūdyato'bhawat |
ā pṛṣṭhatāpādādityamupatasthe sa wīryawān ||16||

yasminkāle japannāste sa wīraḥ satyasaṅgaraḥ |
nādeyaṃ brāhmaṇeṣwāsīttasminkāle mahātmanaḥ ||17||

tamindro brāhmaṇo bhūtwā bhikṣārthaṃ bhūtabhāwanaḥ |
kuṇḍale prārthayāmāsa kawacaṃ ca mahādyutiḥ ||18||

utkṛtya wimanāḥ swāṅgātkawacaṃ rudhirasrawam |
karṇastu kuṇḍale chittwā prāyacchatsa kṛtāñjaliḥ ||19||

śaktiṃ tasmai dadau śakraḥ wismito wākyamabrawīt |
dewāsuramanuṣyāṇāṃ gandharworagarakṣasām ||20||

yasmai kṣepsyasi ruṣṭaḥ sanso'nayā na bhawiṣyati ||20||

purā nāma tu tasyāsīdwasuṣeṇa iti śrutam |
tato waikartanaḥ karṇaḥ karmaṇā tena so'bhawat ||21||






                  105


waiśampāyana uwāca||

rūpasattwaguṇopetā dharmārāmā mahāwratā |
duhitā kuntibhojasya kṛte pitrā swayaṃware ||1||

siṃhadaṃṣṭraṃ gajaskandhamṛṣabhākṣaṃ mahābalam |
bhūmipālasahasrāṇāṃ madhye pāṇḍumawindata ||2||

sa tayā kuntibhojasya duhitrā kurunandanaḥ |
yuyuje'mitasaubhāgyaḥ paulomyā maghawāniwa ||3||

yātwā dewawratenāpi madrāṇāṃ puṭabhedanam |
wiśrutā triṣu lokeṣu mādrī madrapateḥ sutā ||4||

sarwarājasu wikhyātā rūpeṇāsadṛśī bhuwi |
pāṇḍorarthe parikrītā dhanena mahatā tadā ||5||

wiwāhaṃ kārayāmāsa bhīṣmaḥ pāṇḍormahātmanaḥ ||5||

siṃhoraskaṃ gajaskandhamṛṣabhākṣaṃ manaswinam |
pāṇḍuṃ dṛṣṭwā narawyāghraṃ wyasmayanta narā bhuwi ||6||

kṛtodwāhastataḥ pāṇḍurbalotsāhasamanwitaḥ |
jigīṣamāṇo wasudhāṃ yayau śatrūnanekaśaḥ ||7||

pūrwamāgaskṛto gatwā daśārṇāḥ samare jitāḥ |
pāṇḍunā narasiṃhena kaurawāṇāṃ yaśobhṛtā ||8||

tataḥ senāmupādāya pāṇḍurnānāwidhadhwajām |
prabhūtahastyaśwarathāṃ padātigaṇasaṅkulām ||9||

āgaskṛtsarwawīrāṇāṃ wairī sarwamahībhṛtām |
goptā magadharāṣṭrasya dārwo rājagṛhe hataḥ ||10||

tataḥ kośaṃ samādāya wāhanāni balāni ca |
pāṇḍunā mithilāṃ gatwā widehāḥ samare jitāḥ ||11||

tathā kāśiṣu suhmeṣu puṇḍreṣu bharatarṣabha |
swabāhubalawīryeṇa kurūṇāmakarodyaśaḥ ||12||

taṃ śaraughamahājwālamastrārciṣamariṃdamam |
pāṇḍupāwakamāsādya wyadahyanta narādhipāḥ ||13||

te sasenāḥ sasenena widhwaṃsitabalā nṛpāḥ |
pāṇḍunā waśagāḥ kṛtwā karakarmasu yojitāḥ ||14||

tena te nirjitāḥ sarwe pṛthiwyāṃ sarwapārthiwāḥ |
tamekaṃ menire śūraṃ deweṣwiwa puraṃdaram ||15||

taṃ kṛtāñjalayaḥ sarwe praṇatā wasudhādhipāḥ |
upājagmurdhanaṃ gṛhya ratnāni wiwidhāni ca ||16||

maṇimuktāprawālaṃ ca suwarṇaṃ rajataṃ tathā |
goratnānyaśwaratnāni ratharatnāni kuñjarān ||17||

kharoṣṭramahiṣāṃścaiwa yacca kiñcidajāwikam |
tatsarwaṃ pratijagrāha rājā nāgapurādhipaḥ ||18||

tadādāya yayau pāṇḍuḥ punarmuditawāhanaḥ |
harṣayiṣyanswarāṣṭrāṇi puraṃ ca gajasāhwayam ||19||

śantano rājasiṃhasya bharatasya ca dhīmataḥ |
pranaṣṭaḥ kīrtijaḥ śabdaḥ pāṇḍunā punaruddhṛtaḥ ||20||

ye purā kururāṣṭrāṇi jahruḥ kurudhanāni ca |
te nāgapurasiṃhena pāṇḍunā karadāḥ kṛtāḥ ||21||

ityabhāṣanta rājāno rājāmātyāśca saṅgatāḥ |
pratītamanaso hṛṣṭāḥ paurajānapadaiḥ saha ||22||

pratyudyayustaṃ samprāptaṃ sarwe bhīṣmapurogamāḥ |
te nadūramiwādhwānaṃ gatwā nāgapurālayāḥ ||23||

āwṛtaṃ dadṛśurlokaṃ hṛṣṭā bahuwidhairjanaiḥ ||23||

nānāyānasamānītai ratnairuccāwacaistathā |
hastyaśwaratharatnaiśca gobhiruṣṭrairathāwikaiḥ ||24||

nāntaṃ dadṛśurāsādya bhīṣmeṇa saha kaurawāḥ ||24||

so'bhiwādya pituḥ pādau kausalyānandawardhanaḥ |
yathārhaṃ mānayāmāsa paurajānapadānapi ||25||

pramṛdya pararāṣṭrāṇi kṛtārthaṃ punarāgatam |
putramāsādya bhīṣmastu harṣādaśrūṇyawartayat ||26||

sa tūryaśatasaṅghānāṃ bherīṇāṃ ca mahāswanaiḥ |
harṣayansarwaśaḥ paurānwiweśa gajasāhwayam ||27||






                  106


waiśampāyana uwāca||

dhṛtarāṣṭrābhyanujñātaḥ swabāhuwijitaṃ dhanam |
bhīṣmāya satyawatyai ca mātre copajahāra saḥ ||1||

widurāya ca wai pāṇḍuḥ preṣayāmāsa taddhanam |
suhṛdaścāpi dharmātmā dhanena samatarpayat ||2||

tataḥ satyawatīṃ bhīṣmaḥ kausalyāṃ ca yaśaswinīm |
śubhaiḥ pāṇḍujitai ratnaistoṣayāmāsa bhārata ||3||

nananda mātā kausalyā tamapratimatejasam |
jayantamiwa paulomī pariṣwajya nararṣabham ||4||

tasya wīrasya wikrāntaiḥ sahasraśatadakṣiṇaiḥ |
aśwamedhaśatairīje dhṛtarāṣṭro mahāmakhaiḥ ||5||

samprayuktaśca kuntyā ca mādryā ca bharatarṣabha |
jitatandrīstadā pāṇḍurbabhūwa wanagocaraḥ ||6||

hitwā prāsādanilayaṃ śubhāni śayanāni ca |
araṇyanityaḥ satataṃ babhūwa mṛgayāparaḥ ||7||

sa carandakṣiṇaṃ pārśwaṃ ramyaṃ himawato gireḥ |
uwāsa giripṛṣṭheṣu mahāśālawaneṣu ca ||8||

rarāja kuntyā mādryā ca pāṇḍuḥ saha wane wasan |
kareṇworiwa madhyasthaḥ śrīmānpauraṃdaro gajaḥ ||9||

bhārataṃ saha bhāryābhyāṃ bāṇakhaḍgadhanurdharam |
wicitrakawacaṃ wīraṃ paramāstrawidaṃ nṛpam ||10||

dewo'yamityamanyanta carantaṃ wanawāsinaḥ ||10||

tasya kāmāṃśca bhogāṃśca narā nityamatandritāḥ |
upajahrurwanānteṣu dhṛtarāṣṭreṇa coditāḥ ||11||

atha pāraśawīṃ kanyāṃ dewakasya mahīpateḥ |
rūpayauwanasampannāṃ sa śuśrāwāpagāsutaḥ ||12||

tatastu warayitwā tāmānāyya puruṣarṣabhaḥ |
wiwāhaṃ kārayāmāsa widurasya mahāmateḥ ||13||

tasyāṃ cotpādayāmāsa widuraḥ kurunandanaḥ |
putrānwinayasampannānātmanaḥ sadṛśānguṇaiḥ ||14||






                  107


waiśampāyana uwāca||

tataḥ putraśataṃ jajñe gāndhāryāṃ janamejaya |
dhṛtarāṣṭrasya waiśyāyāmekaścāpi śatātparaḥ ||1||

pāṇḍoḥ kuntyāṃ ca mādryāṃ ca pañca putrā mahārathāḥ |
dewebhyaḥ samapadyanta santānāya kulasya wai ||2||

janamejaya uwāca||

kathaṃ putraśataṃ jajñe gāndhāryāṃ dwijasattama |
kiyatā caiwa kālena teṣāmāyuśca kiṃ param ||3||

kathaṃ caikaḥ sa waiśyāyāṃ dhṛtarāṣṭrasuto'bhawat |
kathaṃ ca sadṛśīṃ bhāryāṃ gāndhārīṃ dharmacāriṇīm ||4||

ānukūlye wartamānāṃ dhṛtarāṣṭro'tyawartata ||4||

kathaṃ ca śaptasya sataḥ pāṇḍostena mahātmanā |
samutpannā daiwatebhyaḥ pañca putrā mahārathāḥ ||5||

etadwidwanyathāwṛttaṃ wistareṇa tapodhana |
kathayaswa na me tṛptiḥ kathyamāneṣu bandhuṣu ||6||

waiśampāyana uwāca||

kṣucchramābhipariglānaṃ dwaipāyanamupasthitam |
toṣayāmāsa gāndhārī wyāsastasyai waraṃ dadau ||7||

sā wawre sadṛśaṃ bhartuḥ putrāṇāṃ śatamātmanaḥ |
tataḥ kālena sā garbhaṃ dhṛtarāṣṭrādathāgrahīt ||8||

saṃwatsaradwayaṃ taṃ tu gāndhārī garbhamāhitam |
aprajā dhārayāmāsa tatastāṃ duḥkhamāwiśat ||9||

śrutwā kuntīsutaṃ jātaṃ bālārkasamatejasam |
udarasyātmanaḥ sthairyamupalabhyānwacintayat ||10||

ajñātaṃ dhṛtarāṣṭrasya yatnena mahatā tataḥ |
sodaraṃ pātayāmāsa gāndhārī duḥkhamūrcchitā ||11||

tato jajñe māṃsapeśī lohāṣṭhīlewa saṃhatā |
dwiwarṣasambhṛtāṃ kukṣau tāmutsraṣṭuṃ pracakrame ||12||

atha dwaipāyano jñātwā twaritaḥ samupāgamat |
tāṃ sa māṃsamayīṃ peśīṃ dadarśa japatāṃ waraḥ ||13||

tato'brawītsaubaleyīṃ kimidaṃ te cikīrṣitam |
sā cātmano mataṃ satyaṃ śaśaṃsa paramarṣaye ||14||

jyeṣṭhaṃ kuntīsutaṃ jātaṃ śrutwā rawisamaprabham |
duḥkhena parameṇedamudaraṃ pātitaṃ mayā ||15||

śataṃ ca kila putrāṇāṃ witīrṇaṃ me twayā purā |
iyaṃ ca me māṃsapeśī jātā putraśatāya wai ||16||

wyāsa uwāca||

ewametatsaubaleyi naitajjātwanyathā bhawet |
witathaṃ noktapūrwaṃ me swaireṣwapi kuto'nyathā ||17||

ghṛtapūrṇaṃ kuṇḍaśataṃ kṣipramewa widhīyatām |
śītābhiradbhiraṣṭhīlāmimāṃ ca pariṣiñcata ||18||

waiśampāyana uwāca||

sā sicyamānā aṣṭhīlā abhawacchatadhā tadā |
aṅguṣṭhaparwamātrāṇāṃ garbhāṇāṃ pṛthagewa tu ||19||

ekādhikaśataṃ pūrṇaṃ yathāyogaṃ wiśāṃ pate |
māṃsapeśyāstadā rājankramaśaḥ kālaparyayāt ||20||

tatastāṃsteṣu kuṇḍeṣu garbhānawadadhe tadā |
swanugupteṣu deśeṣu rakṣāṃ ca wyadadhāttataḥ ||21||

śaśāsa caiwa bhagawānkālenaitāwatā punaḥ |
wighaṭṭanīyānyetāni kuṇḍānīti sma saubalīm ||22||

ityuktwā bhagawānwyāsastathā pratiwidhāya ca |
jagāma tapase dhīmānhimawantaṃ śiloccayam ||23||

jajñe krameṇa caitena teṣāṃ duryodhano nṛpaḥ |
janmatastu pramāṇena jyeṣṭho rājā yudhiṣṭhiraḥ ||24||

jātamātre sute tasmindhṛtarāṣṭro'brawīdidam |
samānīya bahūnwiprānbhīṣmaṃ widuramewa ca ||25||

yudhiṣṭhiro rājaputro jyeṣṭho naḥ kulawardhanaḥ |
prāptaḥ swaguṇato rājyaṃ na tasminwācyamasti naḥ ||26||

ayaṃ twanantarastasmādapi rājā bhawiṣyati |
etaddhi brūta me satyaṃ yadatra bhawitā dhruwam ||27||

wākyasyaitasya nidhane dikṣu sarwāsu bhārata |
krawyādāḥ prāṇadanghorāḥ śiwāścāśiwaśaṃsinaḥ ||28||

lakṣayitwā nimittāni tāni ghorāṇi sarwaśaḥ |
te'bruwanbrāhmaṇā rājanwiduraśca mahāmatiḥ ||29||

wyaktaṃ kulāntakaraṇo bhawitaiṣa sutastawa |
tasya śāntiḥ parityāge puṣṭyā twapanayo mahān ||30||

śatamekonamapyastu putrāṇāṃ te mahīpate |
ekena kuru wai kṣemaṃ lokasya ca kulasya ca ||31||

tyajedekaṃ kulasyārthe grāmasyārthe kulaṃ tyajet |
grāmaṃ janapadasyārthe ātmārthe pṛthiwīṃ tyajet ||32||

sa tathā widureṇoktastaiśca sarwairdwijottamaiḥ |
na cakāra tathā rājā putrasnehasamanwitaḥ ||33||

tataḥ putraśataṃ sarwaṃ dhṛtarāṣṭrasya pārthiwa |
māsamātreṇa sañjajñe kanyā caikā śatādhikā ||34||

gāndhāryāṃ kliśyamānāyāmudareṇa wiwardhatā |
dhṛtarāṣṭraṃ mahābāhuṃ waiśyā paryacaratkila ||35||

tasminsaṃwatsare rājandhṛtarāṣṭrānmahāyaśāḥ |
jajñe dhīmāṃstatastasyāṃ yuyutsuḥ karaṇo nṛpa ||36||

ewaṃ putraśataṃ jajñe dhṛtarāṣṭrasya dhīmataḥ |
mahārathānāṃ wīrāṇāṃ kanyā caikātha duḥśalā ||37||






                  108


janamejaya uwāca||

jyeṣṭhānujyeṣṭhatāṃ teṣāṃ nāmadheyāni cābhibho |
dhṛtarāṣṭrasya putrāṇāmānupūrwyeṇa kīrtaya ||1||

waiśampāyana uwāca||

duryodhano yuyutsuśca rājanduḥśāsanastathā |
duḥsaho duḥśalaścaiwa jalasandhaḥ samaḥ sahaḥ ||2||

windānuwindau durdharṣaḥ subāhurduṣpradharṣaṇaḥ |
durmarṣaṇo durmukhaśca duṣkarṇaḥ karṇa ewa ca ||3||

wiwiṃśatirwikarṇaśca jalasandhaḥ sulocanaḥ |
citropacitrau citrākṣaścārucitraḥ śarāsanaḥ ||4||

durmado duṣpragāhaśca wiwitsurwikaṭaḥ samaḥ |
ūrṇanābhaḥ sunābhaśca tathā nandopanandakau ||5||

senāpatiḥ suṣeṇaśca kuṇḍodaramahodarau |
citrabāṇaścitrawarmā suwarmā durwimocanaḥ ||6||

ayobāhurmahābāhuścitrāṅgaścitrakuṇḍalaḥ |
bhīmawego bhīmabalo balākī balawardhanaḥ ||7||

ugrāyudho bhīmakarmā kanakāyurdṛḍhāyudhaḥ |
dṛḍhawarmā dṛḍhakṣatraḥ somakīrtiranūdaraḥ ||8||

dṛḍhasandho jarāsandhaḥ satyasandhaḥ sadaḥsuwāk |
ugraśrawā aśwasenaḥ senānīrduṣparājayaḥ ||9||

aparājitaḥ paṇḍitako wiśālākṣo durāwaraḥ |
dṛḍhahastaḥ suhastaśca wātawegasuwarcasau ||10||

ādityaketurbahwāśī nāgadantograyāyinau |
kawacī niṣaṅgī pāśī ca daṇḍadhāro dhanurgrahaḥ ||11||

ugro bhīmaratho wīro wīrabāhuralolupaḥ |
abhayo raudrakarmā ca tathā dṛḍharathastrayaḥ ||12||

anādhṛṣyaḥ kuṇḍabhedī wirāwī dīrghalocanaḥ |
dīrghabāhurmahābāhurwyūḍhoruḥ kanakadhwajaḥ ||13||

kuṇḍāśī wirajāścaiwa duḥśalā ca śatādhikā |
etadekaśataṃ rājankanyā caikā prakīrtitā ||14||

nāmadheyānupūrwyeṇa widdhi janmakramaṃ nṛpa |
sarwe twatirathāḥ śūrāḥ sarwe yuddhawiśāradāḥ ||15||

sarwe wedawidaścaiwa rājaśāstreṣu kowidāḥ |
sarwe saṃsargawidyāsu widyābhijanaśobhinaḥ ||16||

sarweṣāmanurūpāśca kṛtā dārā mahīpate |
dhṛtarāṣṭreṇa samaye samīkṣya widhiwattadā ||17||

duḥśalāṃ samaye rājā sindhurājāya bhārata |
jayadrathāya pradadau saubalānumate tadā ||18||






                  109


janamejaya uwāca||

kathito dhārtarāṣṭrāṇāmārṣaḥ sambhawa uttamaḥ |
amānuṣo mānuṣāṇāṃ bhawatā brahmawittama ||1||

nāmadheyāni cāpyeṣāṃ kathyamānāni bhāgaśaḥ |
twattaḥ śrutāni me brahmanpāṇḍawānāṃ tu kīrtaya ||2||

te hi sarwe mahātmāno dewarājaparākramāḥ |
twayaiwāṃśāwataraṇe dewabhāgāḥ prakīrtitāḥ ||3||

tasmādicchāmyahaṃ śrotumatimānuṣakarmaṇām |
teṣāmājananaṃ sarwaṃ waiśampāyana kīrtaya ||4||

waiśampāyana uwāca||

rājā pāṇḍurmahāraṇye mṛgawyālaniṣewite |
wane maithunakālasthaṃ dadarśa mṛgayūthapam ||5||

tatastāṃ ca mṛgīṃ taṃ ca rukmapuṅkhaiḥ supatribhiḥ |
nirbibheda śaraistīkṣṇaiḥ pāṇḍuḥ pañcabhirāśugaiḥ ||6||

sa ca rājanmahātejā ṛṣiputrastapodhanaḥ |
bhāryayā saha tejaswī mṛgarūpeṇa saṅgataḥ ||7||

saṃsaktastu tayā mṛgyā mānuṣīmīrayangiram |
kṣaṇena patito bhūmau wilalāpākulendriyaḥ ||8||

mṛga uwāca||

kāmamanyuparītāpi buddhyaṅgarahitāpi ca |
warjayanti nṛśaṃsāni pāpeṣwabhiratā narāḥ ||9||

na widhiṃ grasate prajñā prajñāṃ tu grasate widhiḥ |
widhiparyāgatānarthānprajñā na pratipadyate ||10||

śaśwaddharmātmanāṃ mukhye kule jātasya bhārata |
kāmalobhābhibhūtasya kathaṃ te calitā matiḥ ||11||

pāṇḍuruwāca||

śatrūṇāṃ yā wadhe wṛttiḥ sā mṛgāṇāṃ wadhe smṛtā |
rājñāṃ mṛga na māṃ mohāttwaṃ garhayitumarhasi ||12||

acchadmanāmāyayā ca mṛgāṇāṃ wadha iṣyate |
sa ewa dharmo rājñāṃ tu tadwidwānkiṃ nu garhase ||13||

agastyaḥ satramāsīnaścacāra mṛgayāmṛṣiḥ |
āraṇyānsarwadaiwatyānmṛgānprokṣya mahāwane ||14||

pramāṇadṛṣṭadharmeṇa kathamasmānwigarhase |
agastyasyābhicāreṇa yuṣmākaṃ wai wapā hutā ||15||

mṛga uwāca||

na ripūnwai samuddiśya wimuñcanti purā śarān |
randhra eṣāṃ wiśeṣeṇa wadhakālaḥ praśasyate ||16||

pāṇḍuruwāca||

pramattamapramattaṃ wā wiwṛtaṃ ghnanti caujasā |
upāyairiṣubhistīkṣṇaiḥ kasmānmṛga wigarhase ||17||

mṛga uwāca||

nāhaṃ ghnantaṃ mṛgānrājanwigarhe ātmakāraṇāt |
maithunaṃ tu pratīkṣyaṃ me syāttwayehānṛśaṃsataḥ ||18||

sarwabhūtahite kāle sarwabhūtepsite tathā |
ko hi widwānmṛgaṃ hanyāccarantaṃ maithunaṃ wane ||19||

puruṣārthaphalaṃ kāntaṃ yattwayā witathaṃ kṛtam ||19||

paurawāṇāmṛṣīṇāṃ ca teṣāmakliṣṭakarmaṇām |
waṃśe jātasya kaurawya nānurūpamidaṃ tawa ||20||

nṛśaṃsaṃ karma sumahatsarwalokawigarhitam |
aswargyamayaśasyaṃ ca adharmiṣṭhaṃ ca bhārata ||21||

strībhogānāṃ wiśeṣajñaḥ śāstradharmārthatattwawit |
nārhastwaṃ surasaṅkāśa kartumaswargyamīdṛśam ||22||

twayā nṛśaṃsakartāraḥ pāpācārāśca mānawāḥ |
nigrāhyāḥ pārthiwaśreṣṭha triwargapariwarjitāḥ ||23||

kiṃ kṛtaṃ te naraśreṣṭha nighnato māmanāgasam |
muniṃ mūlaphalāhāraṃ mṛgaweṣadharaṃ nṛpa ||24||

wasamānamaraṇyeṣu nityaṃ śamaparāyaṇam ||24||

twayāhaṃ hiṃsito yasmāttasmāttwāmapyasaṃśayam |
dwayornṛśaṃsakartāramawaśaṃ kāmamohitam ||25||

jīwitāntakaro bhāwa ewamewāgamiṣyati ||25||

ahaṃ hi kiṃdamo nāma tapasāpratimo muniḥ |
wyapatrapanmanuṣyāṇāṃ mṛgyāṃ maithunamācaram ||26||

mṛgo bhūtwā mṛgaiḥ sārdhaṃ carāmi gahane wane |
na tu te brahmahatyeyaṃ bhawiṣyatyawijānataḥ ||27||

mṛgarūpadharaṃ hatwā māmewaṃ kāmamohitam ||27||

asya tu twaṃ phalaṃ mūḍha prāpsyasīdṛśamewa hi |
priyayā saha saṃwāsaṃ prāpya kāmawimohitaḥ ||28||

twamapyasyāmawasthāyāṃ pretalokaṃ gamiṣyasi ||28||

antakāle ca saṃwāsaṃ yayā gantāsi kāntayā |
pretarājawaśaṃ prāptaṃ sarwabhūtaduratyayam ||29||

bhaktyā matimatāṃ śreṣṭha saiwa twāmanuyāsyati ||29||

wartamānaḥ sukhe duḥkhaṃ yathāhaṃ prāpitastwayā |
tathā sukhaṃ twāṃ samprāptaṃ duḥkhamabhyāgamiṣyati ||30||

waiśampāyana uwāca||

ewamuktwā suduḥkhārto jīwitātsa wyayujyata |
mṛgaḥ pāṇḍuśca śokārtaḥ kṣaṇena samapadyata ||31||






                  110


waiśampāyana uwāca||

taṃ wyatītamatikramya rājā swamiwa bāndhawam |
sabhāryaḥ śokaduḥkhārtaḥ paryadewayadāturaḥ ||1||

pāṇḍuruwāca||

satāmapi kule jātāḥ karmaṇā bata durgatim |
prāpnuwantyakṛtātmānaḥ kāmajālawimohitāḥ ||2||

śaśwaddharmātmanā jāto bāla ewa pitā mama |
jīwitāntamanuprāptaḥ kāmātmaiweti naḥ śrutam ||3||

tasya kāmātmanaḥ kṣetre rājñaḥ saṃyatawāgṛṣiḥ |
kṛṣṇadwaipāyanaḥ sākṣādbhagawānmāmajījanat ||4||

tasyādya wyasane buddhiḥ sañjāteyaṃ mamādhamā |
tyaktasya dewairanayānmṛgayāyāṃ durātmanaḥ ||5||

mokṣamewa wyawasyāmi bandho hi wyasanaṃ mahat |
suwṛttimanuwartiṣye tāmahaṃ piturawyayām ||6||

atīwa tapasātmānaṃ yojayiṣyāmyasaṃśayam ||6||

tasmādeko'hamekāhamekaikasminwanaspatau |
caranbhaikṣaṃ munirmuṇḍaścariṣyāmi mahīmimām ||7||

pāṃsunā samawacchannaḥ śūnyāgārapratiśrayaḥ |
wṛkṣamūlaniketo wā tyaktasarwapriyāpriyaḥ ||8||

na śocanna prahṛṣyaṃśca tulyanindātmasaṃstutiḥ |
nirāśīrnirnamaskāro nirdwandwo niṣparigrahaḥ ||9||

na cāpyawahasankañcinna kurwanbhrukuṭīṃ kwacit |
prasannawadano nityaṃ sarwabhūtahite rataḥ ||10||

jaṅgamājaṅgamaṃ sarwamawihiṃsaṃścaturwidham |
swāsu prajāswiwa sadā samaḥ prāṇabhṛtāṃ prati ||11||

ekakālaṃ caranbhaikṣaṃ kulāni dwe ca pañca ca |
asambhawe wā bhaikṣasya carannanaśanānyapi ||12||

alpamalpaṃ yathābhojyaṃ pūrwalābhena jātu cit |
nityaṃ nāticaraṃllābhe alābhe sapta pūrayan ||13||

wāsyaikaṃ takṣato bāhuṃ candanenaikamukṣataḥ |
nākalyāṇaṃ na kalyāṇaṃ pradhyāyannubhayostayoḥ ||14||

na jijīwiṣuwatkiñcinna mumūrṣuwadācaran |
maraṇaṃ jīwitaṃ caiwa nābhinandanna ca dwiṣan ||15||

yāḥ kāścijjīwatā śakyāḥ kartumabhyudayakriyāḥ |
tāḥ sarwāḥ samatikramya nimeṣādiṣwawasthitaḥ ||16||

tāsu sarwāswawasthāsu tyaktasarwendriyakriyaḥ |
samparityaktadharmātmā sunirṇiktātmakalmaṣaḥ ||17||

nirmuktaḥ sarwapāpebhyo wyatītaḥ sarwawāgurāḥ |
na waśe kasyacittiṣṭhansadharmā mātariśwanaḥ ||18||

etayā satataṃ wṛttyā carannewamprakārayā |
dehaṃ sandhārayiṣyāmi nirbhayaṃ mārgamāsthitaḥ ||19||

nāhaṃ śwācarite mārge awīryakṛpaṇocite |
swadharmātsatatāpete rameyaṃ wīryawarjitaḥ ||20||

satkṛto'saktṛto wāpi yo'nyāṃ kṛpaṇacakṣuṣā |
upaiti wṛttiṃ kāmātmā sa śunāṃ wartate pathi ||21||

waiśampāyana uwāca||

ewamuktwā suduḥkhārto niḥśwāsaparamo nṛpaḥ |
awekṣamāṇaḥ kuntīṃ ca mādrīṃ ca samabhāṣata ||22||

kausalyā widuraḥ kṣattā rājā ca saha bandhubhiḥ |
āryā satyawatī bhīṣmaste ca rājapurohitāḥ ||23||

brāhmaṇāśca mahātmānaḥ somapāḥ saṃśitawratāḥ |
paurawṛddhāśca ye tatra niwasantyasmadāśrayāḥ ||24||

prasādya sarwe waktawyāḥ pāṇḍuḥ prawrajito wanam ||24||

niśamya wacanaṃ bharturwanawāse dhṛtātmanaḥ |
tatsamaṃ wacanaṃ kuntī mādrī ca samabhāṣatām ||25||

anye'pi hyāśramāḥ santi ye śakyā bharatarṣabha |
āwābhyāṃ dharmapatnībhyāṃ saha taptwā tapo mahat ||26||

twamewa bhawitā sārthaḥ swargasyāpi na saṃśayaḥ ||26||

praṇidhāyendriyagrāmaṃ bhartṛlokaparāyaṇe |
tyaktakāmasukhe hyāwāṃ tapsyāwo wipulaṃ tapaḥ ||27||

yadi āwāṃ mahāprājña tyakṣyasi twaṃ wiśāṃ pate |
adyaiwāwāṃ prahāsyāwo jītiwaṃ nātra saṃśayaḥ ||28||

pāṇḍuruwāca||

yadi wyawasitaṃ hyetadyuwayordharmasaṃhitam |
swawṛttimanuwartiṣye tāmahaṃ piturawyayām ||29||

tyaktagrāmyasukhācārastapyamāno mahattapaḥ |
walkalī phalamūlāśī cariṣyāmi mahāwane ||30||

agniṃ juhwannubhau kālāwubhau kālāwupaspṛśan |
kṛśaḥ parimitāhāraścīracarmajaṭādharaḥ ||31||

śītawātātapasahaḥ kṣutpipāsāśramānwitaḥ |
tapasā duścareṇedaṃ śarīramupaśoṣayan ||32||

ekāntaśīlī wimṛśanpakwāpakwena wartayan |
pitṛndewāṃśca wanyena wāgbhiradbhiśca tarpayan ||33||

wānaprasthajanasyāpi darśanaṃ kulawāsinām |
nāpriyāṇyācarañjātu kiṃ punargrāmawāsinām ||34||

ewamāraṇyaśāstrāṇāmugramugrataraṃ widhim |
kāṅkṣamāṇo'hamāsiṣye dehasyāsya samāpanāt ||35||

waiśampāyana uwāca||

ityewamuktwā bhārye te rājā kaurawawaṃśajaḥ |
tataścūḍāmaṇiṃ niṣkamaṅgade kuṇḍalāni ca ||36||

wāsāṃsi ca mahārhāṇi strīṇāmābharaṇāni ca ||36||

pradāya sarwaṃ wiprebhyaḥ pāṇḍuḥ punarabhāṣata |
gatwā nāgapuraṃ wācyaṃ pāṇḍuḥ prawrajito wanam ||37||

arthaṃ kāmaṃ sukhaṃ caiwa ratiṃ ca paramātmikām |
pratasthe sarwamutsṛjya sabhāryaḥ kurupuṅgawaḥ ||38||

tatastasyānuyātrāṇi te caiwa paricārakāḥ |
śrutwā bharatasiṃhasya wiwidhāḥ karuṇā giraḥ ||39||

bhīmamārtaswaraṃ kṛtwā hāheti paricukruśuḥ ||39||

uṣṇamaśru wimuñcantastaṃ wihāya mahīpatim |
yayurnāgapuraṃ tūrṇaṃ sarwamādāya tadwacaḥ ||40||

śrutwā ca tebhyastatsarwaṃ yathāwṛttaṃ mahāwane |
dhṛtarāṣṭro naraśreṣṭhaḥ pāṇḍumewānwaśocata ||41||

rājaputrastu kaurawyaḥ pāṇḍurmūlaphalāśanaḥ |
jagāma saha bhāryābhyāṃ tato nāgasabhaṃ girim ||42||

sa caitrarathamāsādya wāriṣeṇamatītya ca |
himawantamatikramya prayayau gandhamādanam ||43||

rakṣyamāṇo mahābhūtaiḥ siddhaiśca paramarṣibhiḥ |
uwāsa sa tadā rājā sameṣu wiṣameṣu ca ||44||

indradyumnasaraḥ prāpya haṃsakūṭamatītya ca |
śataśṛṅge mahārāja tāpasaḥ samapadyata ||45||






                  111


waiśampāyana uwāca||

tatrāpi tapasi śreṣṭhe wartamānaḥ sa wīryawān |
siddhacāraṇasaṅghānāṃ babhūwa priyadarśanaḥ ||1||

śuśrūṣuranahaṃwādī saṃyatātmā jitendriyaḥ |
swargaṃ gantuṃ parākrāntaḥ swena wīryeṇa bhārata ||2||

keṣāñcidabhawadbhrātā keṣāñcidabhawatsakhā |
ṛṣayastwapare cainaṃ putrawatparyapālayan ||3||

sa tu kālena mahatā prāpya niṣkalmaṣaṃ tapaḥ |
brahmarṣisadṛśaḥ pāṇḍurbabhūwa bharatarṣabha ||4||

swargapāraṃ titīrṣansa śataśṛṅgādudaṅmukhaḥ |
pratasthe saha patnībhyāmabruwaṃstatra tāpasāḥ ||5||

uparyupari gacchantaḥ śailarājamudaṅmukhāḥ ||5||

dṛṣṭawanto girerasya durgāndeśānbahūnwayam |
ākrīḍabhūtāndewānāṃ gandharwāpsarasāṃ tathā ||6||

udyānāni kuberasya samāni wiṣamāṇi ca |
mahānadīnitambāṃśca durgāṃśca girigahwarān ||7||

santi nityahimā deśā nirwṛkṣamṛgapakṣiṇaḥ |
santi kecinmahāwarṣā durgāḥ keciddurāsadāḥ ||8||

atikrāmenna pakṣī yānkuta ewetare mṛgāḥ |
wāyureko'tigādyatra siddhāśca paramarṣayaḥ ||9||

gacchantyau śailarāje'sminrājaputryau kathaṃ twime |
na sīdetāmaduḥkhārhe mā gamo bharatarṣabha ||10||

pāṇḍuruwāca||

aprajasya mahābhāgā na dwāraṃ paricakṣate |
swarge tenābhitapto'hamaprajastadbrawīmi waḥ ||11||

ṛṇaiścaturbhiḥ saṃyuktā jāyante manujā bhuwi |
pitṛdewarṣimanujadeyaiḥ śatasahasraśaḥ ||12||

etāni tu yathākālaṃ yo na budhyati mānawaḥ |
na tasya lokāḥ santīti dharmawidbhiḥ pratiṣṭhitam ||13||

yajñaiśca dewānprīṇāti swādhyāyatapasā munīn |
putraiḥ śrāddhaiḥ pitṛṃścāpi ānṛśaṃsyena mānawān ||14||

ṛṣidewamanuṣyāṇāṃ parimukto'smi dharmataḥ |
pitryādṛṇādanirmuktastena tapye tapodhanāḥ ||15||

dehanāśe dhruwo nāśaḥ pitṛṇāmeṣa niścayaḥ |
iha tasmātprajāhetoḥ prajāyante narottamāḥ ||16||

yathaiwāhaṃ pituḥ kṣetre sṛṣṭastena mahātmanā |
tathaiwāsminmama kṣetre kathaṃ wai sambhawetprajā ||17||

tāpasā ūcuḥ||

asti wai tawa dharmātmanwidma dewopamaṃ śubham |
apatyamanaghaṃ rājanwayaṃ diwyena cakṣuṣā ||18||

daiwadiṣṭaṃ narawyāghra karmaṇehopapādaya |
akliṣṭaṃ phalamawyagro windate buddhimānnaraḥ ||19||

tasmindṛṣṭe phale tāta prayatnaṃ kartumarhasi |
apatyaṃ guṇasampannaṃ labdhwā prītimawāpsyasi ||20||

waiśampāyana uwāca||

tacchrutwā tāpasawacaḥ pāṇḍuścintāparo'bhawat |
ātmano mṛgaśāpena jānannupahatāṃ kriyām ||21||

so'brawīdwijane kuntīṃ dharmapatnīṃ yaśaswinīm |
apatyotpādane yogamāpadi prasamarthayan ||22||

apatyaṃ nāma lokeṣu pratiṣṭhā dharmasaṃhitā |
iti kunti widurdhīrāḥ śāśwataṃ dharmamāditaḥ ||23||

iṣṭaṃ dattaṃ tapastaptaṃ niyamaśca swanuṣṭhitaḥ |
sarwamewānapatyasya na pāwanamihocyate ||24||

so'hamewaṃ widitwaitatprapaśyāmi śucismite |
anapatyaḥ śubhāṃllokānnāwāpsyāmīti cintayan ||25||

mṛgābhiśāpānnaṣṭaṃ me prajanaṃ hyakṛtātmanaḥ |
nṛśaṃsakāriṇo bhīru yathaiwopahataṃ tathā ||26||

ime wai bandhudāyādāḥ ṣaṭputrā dharmadarśane |
ṣaḍewābandhudāyādāḥ putrāstāñśṛṇu me pṛthe ||27||

swayañjātaḥ praṇītaśca parikrītaśca yaḥ sutaḥ |
paunarbhawaśca kānīnaḥ swairiṇyāṃ yaśca jāyate ||28||

dattaḥ krītaḥ kṛtrimaśca upagacchetswayaṃ ca yaḥ |
sahoḍho jātaretāśca hīnayonidhṛtaśca yaḥ ||29||

pūrwapūrwatamābhāwe matwā lipseta wai sutam |
uttamādawarāḥ puṃsaḥ kāṅkṣante putramāpadi ||30||

apatyaṃ dharmaphaladaṃ śreṣṭhaṃ windanti sādhawaḥ |
ātmaśukrādapi pṛthe manuḥ swāyambhuwo'brawīt ||31||

tasmātpraheṣyāmyadya twāṃ hīnaḥ prajananātswayam |
sadṛśācchreyaso wā twaṃ widdhyapatyaṃ yaśaswini ||32||

śṛṇu kunti kathāṃ cemāṃ śāradaṇḍāyanīṃ prati |
yā wīrapatnī gurubhirniyuktāpatyajanmani ||33||

puṣpeṇa prayatā snātā niśi kunti catuṣpathe |
warayitwā dwijaṃ siddhaṃ hutwā puṃsawane'nalam ||34||

karmaṇyawasite tasminsā tenaiwa sahāwasat |
tatra trīñjanayāmāsa durjayādīnmahārathān ||35||

tathā twamapi kalyāṇi brāhmaṇāttapasādhikāt |
manniyogādyata kṣipramapatyotpādanaṃ prati ||36||






                  112


waiśampāyana uwāca||

ewamuktā mahārāja kuntī pāṇḍumabhāṣata |
kurūṇāmṛṣabhaṃ wīraṃ tadā bhūmipatiṃ patim ||1||

na māmarhasi dharmajña waktumewaṃ kathañcana |
dharmapatnīmabhiratāṃ twayi rājīwalocana ||2||

twamewa tu mahābāho mayyapatyāni bhārata |
wīra wīryopapannāni dharmato janayiṣyasi ||3||

swargaṃ manujaśārdūla gaccheyaṃ sahitā twayā |
apatyāya ca māṃ gaccha twamewa kurunandana ||4||

na hyahaṃ manasāpyanyaṃ gaccheyaṃ twadṛte naram |
twattaḥ pratiwiśiṣṭaśca ko'nyo'sti bhuwi mānawaḥ ||5||

imāṃ ca tāwaddharmyāṃ twaṃ paurāṇīṃ śṛṇu me kathām |
pariśrutāṃ wiśālākṣa kīrtayiṣyāmi yāmaham ||6||

wyuṣitāśwa iti khyāto babhūwa kila pārthiwaḥ |
purā paramadharmiṣṭhaḥ pūrorwaṃśawiwardhanaḥ ||7||

tasmiṃśca yajamāne wai dharmātmani mahātmani |
upāgamaṃstato dewāḥ sendrāḥ saha maharṣibhiḥ ||8||

amādyadindraḥ somena dakṣiṇābhirdwijātayaḥ |
wyuṣitāśwasya rājarṣestato yajñe mahātmanaḥ ||9||

wyuṣitāśwastato rājannati martyānwyarocata |
sarwabhūtānyati yathā tapanaḥ śiśirātyaye ||10||

sa wijitya gṛhītwā ca nṛpatīnrājasattamaḥ |
prācyānudīcyānmadhyāṃśca dakṣiṇātyānakālayat ||11||

aśwamedhe mahāyajñe wyuṣitāśwaḥ pratāpawān |
babhūwa sa hi rājendro daśanāgabalānwitaḥ ||12||

apyatra gāthāṃ gāyanti ye purāṇawido janāḥ |
wyuṣitāśwaḥ samudrāntāṃ wijityemāṃ wasundharām ||13||

apālayatsarwawarṇānpitā putrāniwaurasān ||13||

yajamāno mahāyajñairbrāhmaṇebhyo dadau dhanam |
anantaratnānyādāya ājahāra mahākratūn ||14||

suṣāwa ca bahūnsomānsomasaṃsthāstatāna ca ||14||

āsītkākṣīwatī cāsya bhāryā paramasaṃmatā |
bhadrā nāma manuṣyendra rūpeṇāsadṛśī bhuwi ||15||

kāmayāmāsatustau tu parasparamiti śrutiḥ |
sa tasyāṃ kāmasaṃmatto yakṣmāṇaṃ samapadyata ||16||

tenācireṇa kālena jagāmāstamiwāṃśumān |
tasminprete manuṣyendre bhāryāsya bhṛśaduḥkhitā ||17||

aputrā puruṣawyāghra wilalāpeti naḥ śrutam |
bhadrā paramaduḥkhārtā tannibodha narādhipa ||18||

nārī paramadharmajña sarwā putrawinākṛtā |
patiṃ winā jīwati yā na sā jīwati duḥkhitā ||19||

patiṃ winā mṛtaṃ śreyo nāryāḥ kṣatriyapuṅgawa |
twadgatiṃ gantumicchāmi prasīdaswa nayaswa mām ||20||

twayā hīnā kṣaṇamapi nāhaṃ jīwitumutsahe |
prasādaṃ kuru me rājannitastūrṇaṃ nayaswa mām ||21||

pṛṣṭhato'nugamiṣyāmi sameṣu wiṣameṣu ca |
twāmahaṃ naraśārdūla gacchantamaniwartinam ||22||

chāyewānapagā rājansatataṃ waśawartinī |
bhawiṣyāmi narawyāghra nityaṃ priyahite ratā ||23||

adya prabhṛti māṃ rājankaṣṭā hṛdayaśoṣaṇāḥ |
ādhayo'bhibhawiṣyanti twadṛte puṣkarekṣaṇa ||24||

abhāgyayā mayā nūnaṃ wiyuktāḥ sahacāriṇaḥ |
saṃyogā wiprayuktā wā pūrwadeheṣu pārthiwa ||25||

tadidaṃ karmabhiḥ pāpaiḥ pūrwadeheṣu sañcitam |
duḥkhaṃ māmanusamprāptaṃ rājaṃstwadwiprayogajam ||26||

adya prabhṛtyahaṃ rājankuśaprastaraśāyinī |
bhawiṣyāmyasukhāwiṣṭā twaddarśanaparāyaṇā ||27||

darśayaswa narawyāghra sādhu māmasukhānwitām |
dīnāmanāthāṃ kṛpaṇāṃ wilapantīṃ nareśwara ||28||

ewaṃ bahuwidhaṃ tasyāṃ wilapantyāṃ punaḥ punaḥ |
taṃ śawaṃ sampariṣwajya wākkilāntarhitābrawīt ||29||

uttiṣṭha bhadre gaccha twaṃ dadānīha waraṃ tawa |
janayiṣyāmyapatyāni twayyahaṃ cāruhāsini ||30||

ātmīye ca warārohe śayanīye caturdaśīm |
aṣṭamīṃ wā ṛtusnātā saṃwiśethā mayā saha ||31||

ewamuktā tu sā dewī tathā cakre patiwratā |
yathoktamewa tadwākyaṃ bhadrā putrārthinī tadā ||32||

sā tena suṣuwe dewī śawena manujādhipa |
trīñśālwāṃścaturo madrānsutānbharatasattama ||33||

tathā twamapi mayyewa manasā bharatarṣabha |
śakto janayituṃ putrāṃstapoyogabalānwayāt ||34||






                  113


waiśampāyana uwāca||

ewamuktastayā rājā tāṃ dewīṃ punarabrawīt |
dharmawiddharmasaṃyuktamidaṃ wacanamuttamam ||1||

ewametatpurā kunti wyuṣitāśwaścakāra ha |
yathā twayoktaṃ kalyāṇi sa hyāsīdamaropamaḥ ||2||

atha twimaṃ prawakṣyāmi dharmaṃ twetaṃ nibodha me |
purāṇamṛṣibhirdṛṣṭaṃ dharmawidbhirmahātmabhiḥ ||3||

anāwṛtāḥ kila purā striya āsanwarānane |
kāmacārawihāriṇyaḥ swatantrāścārulocane ||4||

tāsāṃ wyuccaramāṇānāṃ kaumārātsubhage patīn |
nādharmo'bhūdwarārohe sa hi dharmaḥ purābhawat ||5||

taṃ caiwa dharmaṃ paurāṇaṃ tiryagyonigatāḥ prajāḥ |
adyāpyanuwidhīyante kāmadweṣawiwarjitāḥ ||6||

purāṇadṛṣṭo dharmo'yaṃ pūjyate ca maharṣibhiḥ ||6||

uttareṣu ca rambhoru kuruṣwadyāpi wartate |
strīṇāmanugrahakaraḥ sa hi dharmaḥ sanātanaḥ ||7||

asmiṃstu loke nacirānmaryādeyaṃ śucismite |
sthāpitā yena yasmācca tanme wistarataḥ śṛṇu ||8||

babhūwoddālako nāma maharṣiriti naḥ śrutam |
śwetaketuriti khyātaḥ putrastasyābhawanmuniḥ ||9||

maryādeyaṃ kṛtā tena mānuṣeṣwiti naḥ śrutam |
kopātkamalapatrākṣi yadarthaṃ tannibodha me ||10||

śwetaketoḥ kila purā samakṣaṃ mātaraṃ pituḥ |
jagrāha brāhmaṇaḥ pāṇau gacchāwa iti cābrawīt ||11||

ṛṣiputrastataḥ kopaṃ cakārāmarṣitastadā |
mātaraṃ tāṃ tathā dṛṣṭwā nīyamānāṃ balādiwa ||12||

kruddhaṃ taṃ tu pitā dṛṣṭwā śwetaketumuwāca ha |
mā tāta kopaṃ kārṣīstwameṣa dharmaḥ sanātanaḥ ||13||

anāwṛtā hi sarweṣāṃ warṇānāmaṅganā bhuwi |
yathā gāwaḥ sthitāstāta swe swe warṇe tathā prajāḥ ||14||

ṛṣiputro'tha taṃ dharmaṃ śwetaketurna cakṣame |
cakāra caiwa maryādāmimāṃ strīpuṃsayorbhuwi ||15||

mānuṣeṣu mahābhāge na twewānyeṣu jantuṣu |
tadā prabhṛti maryādā sthiteyamiti naḥ śrutam ||16||

wyuccarantyāḥ patiṃ nāryā adya prabhṛti pātakam |
bhrūṇahatyākṛtaṃ pāpaṃ bhawiṣyatyasukhāwaham ||17||

bhāryāṃ tathā wyuccarataḥ kaumārīṃ brahmacāriṇīm |
patiwratāmetadewa bhawitā pātakaṃ bhuwi ||18||

patyā niyuktā yā caiwa patnyapatyārthamewa ca |
na kariṣyati tasyāśca bhawiṣyatyetadewa hi ||19||

iti tena purā bhīru maryādā sthāpitā balāt |
uddālakasya putreṇa dharmyā wai śwetaketunā ||20||

saudāsena ca rambhoru niyuktāpatyajanmani |
madayantī jagāmarṣiṃ wasiṣṭhamiti naḥ śrutam ||21||

tasmāllebhe ca sā putramaśmakaṃ nāma bhāminī |
bhāryā kalmāṣapādasya bhartuḥ priyacikīrṣayā ||22||

asmākamapi te janma widitaṃ kamalekṣaṇe |
kṛṣṇadwaipāyanādbhīru kurūṇāṃ waṃśawṛddhaye ||23||

ata etāni sarwāṇi kāraṇāni samīkṣya wai |
mamaitadwacanaṃ dharmyaṃ kartumarhasyanindite ||24||

ṛtāwṛtau rājaputri striyā bhartā yatawrate |
nātiwartawya ityewaṃ dharmaṃ dharmawido widuḥ ||25||

śeṣeṣwanyeṣu kāleṣu swātantryaṃ strī kilārhati |
dharmametaṃ janāḥ santaḥ purāṇaṃ paricakṣate ||26||

bhartā bhāryāṃ rājaputri dharmyaṃ wādharmyamewa wā |
yadbrūyāttattathā kāryamiti dharmawido widuḥ ||27||

wiśeṣataḥ putragṛddhī hīnaḥ prajananātswayam |
yathāhamanawadyāṅgi putradarśanalālasaḥ ||28||

tathā raktāṅgulitalaḥ padmapatranibhaḥ śubhe |
prasādārthaṃ mayā te'yaṃ śirasyabhyudyato'ñjaliḥ ||29||

manniyogātsukeśānte dwijātestapasādhikāt |
putrānguṇasamāyuktānutpādayitumarhasi ||30||

twatkṛte'haṃ pṛthuśroṇi gaccheyaṃ putriṇāṃ gatim ||30||

ewamuktā tataḥ kuntī pāṇḍuṃ parapurañjayam |
pratyuwāca warārohā bhartuḥ priyahite ratā ||31||

pitṛweśmanyahaṃ bālā niyuktātithipūjane |
ugraṃ paryacaraṃ tatra brāhmaṇaṃ saṃśitawratam ||32||

nigūḍhaniścayaṃ dharme yaṃ taṃ durwāsasaṃ widuḥ |
tamahaṃ saṃśitātmānaṃ sarwayatnairatoṣayam ||33||

sa me'bhicārasaṃyuktamācaṣṭa bhagawānwaram |
mantragrāmaṃ ca me prādādabrawīccaiwa māmidam ||34||

yaṃ yaṃ dewaṃ twametena mantreṇāwāhayiṣyasi |
akāmo wā sakāmo wā sa te waśamupaiṣyati ||35||

ityuktāhaṃ tadā tena pitṛweśmani bhārata |
brāhmaṇena wacastathyaṃ tasya kālo'yamāgataḥ ||36||

anujñātā twayā dewamāhwayeyamahaṃ nṛpa |
tena mantreṇa rājarṣe yathā syānnau prajā wibho ||37||

āwāhayāmi kaṃ dewaṃ brūhi tattwawidāṃ wara |
twatto'nujñāpratīkṣāṃ māṃ widdhyasminkarmaṇi sthitām ||38||

pāṇḍuruwāca||

adyaiwa twaṃ warārohe prayataswa yathāwidhi |
dharmamāwāhaya śubhe sa hi deweṣu puṇyabhāk ||39||

adharmeṇa na no dharmaḥ saṃyujyeta kathañcana |
lokaścāyaṃ warārohe dharmo'yamiti maṃsyate ||40||

dhārmikaśca kurūṇāṃ sa bhawiṣyati na saṃśayaḥ |
dattasyāpi ca dharmeṇa nādharme raṃsyate manaḥ ||41||

tasmāddharmaṃ puraskṛtya niyatā twaṃ śucismite |
upacārābhicārābhyāṃ dharmamārādhayaswa wai ||42||

waiśampāyana uwāca||

sā tathoktā tathetyuktwā tena bhartrā warāṅganā |
abhiwādyābhyanujñātā pradakṣiṇamawartata ||43||






                  114


waiśampāyana uwāca||

saṃwatsarāhite garbhe gāndhāryā janamejaya |
āhwayāmāsa wai kuntī garbhārthaṃ dharmamacyutam ||1||

sā baliṃ twaritā dewī dharmāyopajahāra ha |
jajāpa japyaṃ widhiwaddattaṃ durwāsasā purā ||2||

saṅgamya sā tu dharmeṇa yogamūrtidhareṇa wai |
lebhe putraṃ warārohā sarwaprāṇabhṛtāṃ waram ||3||

aindre candrasamāyukte muhūrte'bhijite'ṣṭame |
diwā madhyagate sūrye tithau puṇye'bhipūjite ||4||

samṛddhayaśasaṃ kuntī suṣāwa samaye sutam |
jātamātre sute tasminwāguwācāśarīriṇī ||5||

eṣa dharmabhṛtāṃ śreṣṭho bhawiṣyati na saṃśayaḥ |
yudhiṣṭhira iti khyātaḥ pāṇḍoḥ prathamajaḥ sutaḥ ||6||

bhawitā prathito rājā triṣu lokeṣu wiśrutaḥ |
yaśasā tejasā caiwa wṛttena ca samanwitaḥ ||7||

dhārmikaṃ taṃ sutaṃ labdhwā pāṇḍustāṃ punarabrawīt |
prāhuḥ kṣatraṃ balajyeṣṭhaṃ balajyeṣṭhaṃ sutaṃ wṛṇu ||8||

tatastathoktā patyā tu wāyumewājuhāwa sā |
tasmājjajñe mahābāhurbhīmo bhīmaparākramaḥ ||9||

tamapyatibalaṃ jātaṃ wāgabhyawadadacyutam |
sarweṣāṃ balināṃ śreṣṭho jāto'yamiti bhārata ||10||

idamatyadbhutaṃ cāsījjātamātre wṛkodare |
yadaṅkātpatito mātuḥ śilāṃ gātrairacūrṇayat ||11||

kuntī wyāghrabhayodwignā sahasotpatitā kila |
nānwabudhyata saṃsuptamutsaṅge swe wṛkodaram ||12||

tataḥ sa wajrasaṅghātaḥ kumāro'bhyapatadgirau |
patatā tena śatadhā śilā gātrairwicūrṇitā ||13||

tāṃ śilāṃ cūrṇitāṃ dṛṣṭwā pāṇḍurwismayamāgamat ||13||

yasminnahani bhīmastu jajñe bharatasattama |
duryodhano'pi tatraiwa prajajñe wasudhādhipa ||14||

jāte wṛkodare pāṇḍuridaṃ bhūyo'nwacintayat |
kathaṃ nu me waraḥ putro lokaśreṣṭho bhawediti ||15||

daiwe puruṣakāre ca loko'yaṃ hi pratiṣṭhitaḥ |
tatra daiwaṃ tu widhinā kālayuktena labhyate ||16||

indro hi rājā dewānāṃ pradhāna iti naḥ śrutam |
aprameyabalotsāho wīryawānamitadyutiḥ ||17||

taṃ toṣayitwā tapasā putraṃ lapsye mahābalam |
yaṃ dāsyati sa me putraṃ sa warīyānbhawiṣyati ||18||

karmaṇā manasā wācā tasmāttapsye mahattapaḥ ||18||

tataḥ pāṇḍurmahātejā mantrayitwā maharṣibhiḥ |
dideśa kuntyāḥ kaurawyo wrataṃ sāṃwatsaraṃ śubham ||19||

ātmanā ca mahābāhurekapādasthito'bhawat |
ugraṃ sa tapa ātasthe parameṇa samādhinā ||20||

ārirādhayiṣurdewaṃ tridaśānāṃ tamīśwaram |
sūryeṇa saha dharmātmā paryawartata bhārata ||21||

taṃ tu kālena mahatā wāsawaḥ pratyabhāṣata |
putraṃ tawa pradāsyāmi triṣu lokeṣu wiśrutam ||22||

dewānāṃ brāhmaṇānāṃ ca suhṛdāṃ cārthasādhakam |
sutaṃ te'gryaṃ pradāsyāmi sarwāmitrawināśanam ||23||

ityuktaḥ kaurawo rājā wāsawena mahātmanā |
uwāca kuntīṃ dharmātmā dewarājawacaḥ smaran ||24||

nītimantaṃ mahātmānamādityasamatejasam |
durādharṣaṃ kriyāwantamatīwādbhutadarśanam ||25||

putraṃ janaya suśroṇi dhāma kṣatriyatejasām |
labdhaḥ prasādo dewendrāttamāhwaya śucismite ||26||

ewamuktā tataḥ śakramājuhāwa yaśaswinī |
athājagāma dewendro janayāmāsa cārjunam ||27||

jātamātre kumāre tu wāguwācāśarīriṇī |
mahāgambhīranirghoṣā nabho nādayatī tadā ||28||

kārtawīryasamaḥ kunti śibitulyaparākramaḥ |
eṣa śakra iwājeyo yaśaste prathayiṣyati ||29||

adityā wiṣṇunā prītiryathābhūdabhiwardhitā |
tathā wiṣṇusamaḥ prītiṃ wardhayiṣyati te'rjunaḥ ||30||

eṣa madrānwaśe kṛtwā kurūṃśca saha kekayaiḥ |
cedikāśikarūṣāṃśca kurulakṣma sudhāsyati ||31||

etasya bhujawīryeṇa khāṇḍawe hawyawāhanaḥ |
medasā sarwabhūtānāṃ tṛptiṃ yāsyati wai parām ||32||

grāmaṇīśca mahīpālāneṣa jitwā mahābalaḥ |
bhrātṛbhiḥ sahito wīrastrīnmedhānāhariṣyati ||33||

jāmadagnyasamaḥ kunti wiṣṇutulyaparākramaḥ |
eṣa wīryawatāṃ śreṣṭho bhawiṣyatyaparājitaḥ ||34||

tathā diwyāni cāstrāṇi nikhilānyāhariṣyati |
wipranaṣṭāṃ śriyaṃ cāyamāhartā puruṣarṣabhaḥ ||35||

etāmatyadbhutāṃ wācaṃ kuntīputrasya sūtake |
uktawānwāyurākāśe kuntī śuśrāwa cāsya tām ||36||

wācamuccāritāmuccaistāṃ niśamya tapaswinām |
babhūwa paramo harṣaḥ śataśṛṅganiwāsinām ||37||

tathā dewaṛṣīṇāṃ ca sendrāṇāṃ ca diwaukasām |
ākāśe dundubhīnāṃ ca babhūwa tumulaḥ swanaḥ ||38||

udatiṣṭhanmahāghoṣaḥ puṣpawṛṣṭibhirāwṛtaḥ |
samawetya ca dewānāṃ gaṇāḥ pārthamapūjayan ||39||

kādraweyā wainateyā gandharwāpsarasastathā |
prajānāṃ patayaḥ sarwe sapta caiwa maharṣayaḥ ||40||

bharadwājaḥ kaśyapo gautamaśca; wiśwāmitro jamadagnirwasiṣṭhaḥ |
yaścodito bhāskare'bhūtpranaṣṭe; so'pyatrātrirbhagawānājagāma ||41||

marīciraṅgirāścaiwa pulastyaḥ pulahaḥ kratuḥ |
dakṣaḥ prajāpatiścaiwa gandharwāpsarasastathā ||42||

diwyamālyāmbaradharāḥ sarwālaṅkārabhūṣitāḥ |
upagāyanti bībhatsumupanṛtyanti cāpsarāḥ ||43||

gandharwaiḥ sahitaḥ śrīmānprāgāyata ca tumburuḥ ||43||

bhīmasenograsenau ca ūrṇāyuranaghastathā |
gopatirdhṛtarāṣṭraśca sūryawarcāśca saptamaḥ ||44||

yugapastṛṇapaḥ kārṣṇirnandiścitrarathastathā |
trayodaśaḥ śāliśirāḥ parjanyaśca caturdaśaḥ ||45||

kaliḥ pañcadaśaścātra nāradaścaiwa ṣoḍaśaḥ |
sadwā bṛhadwā bṛhakaḥ karālaśca mahāyaśāḥ ||46||

brahmacārī bahuguṇaḥ suparṇaśceti wiśrutaḥ |
wiśwāwasurbhumanyuśca sucandro daśamastathā ||47||

gītamādhuryasampannau wikhyātau ca hahāhuhū |
ityete dewagandharwā jagustatra nararṣabham ||48||

tathaiwāpsaraso hṛṣṭāḥ sarwālaṅkārabhūṣitāḥ |
nanṛturwai mahābhāgā jaguścāyatalocanāḥ ||49||

anūnā cānawadyā ca priyamukhyā guṇāwarā |
adrikā ca tathā sācī miśrakeśī alambusā ||50||

marīciḥ śicukā caiwa widyutparṇā tilottamā |
agnikā lakṣaṇā kṣemā dewī rambhā manoramā ||51||

asitā ca subāhuśca supriyā suwapustathā |
puṇḍarīkā sugandhā ca surathā ca pramāthinī ||52||

kāmyā śāradwatī caiwa nanṛtustatra saṅghaśaḥ |
menakā sahajanyā ca parṇikā puñjikasthalā ||53||

kratusthalā ghṛtācī ca wiśwācī pūrwacittyapi |
umlocetyabhiwikhyātā pramloceti ca tā daśa ||54||

urwaśyekādaśītyetā jagurāyatalocanāḥ ||54||

dhātāryamā ca mitraśca waruṇoṃ'śo bhagastathā |
indro wiwaswānpūṣā ca twaṣṭā ca sawitā tathā ||55||

parjanyaścaiwa wiṣṇuśca ādityāḥ pāwakārciṣaḥ |
mahimānaṃ pāṇḍawasya wardhayanto'mbare sthitāḥ ||56||

mṛgawyādhaśca śarwaśca nirṛtiśca mahāyaśāḥ |
ajaikapādahirbudhnyaḥ pinākī ca parantapaḥ ||57||

dahano'theśwaraścaiwa kapālī ca wiśāṃ pate |
sthāṇurbhawaśca bhagawānrudrāstatrāwatasthire ||58||

aświnau wasawaścāṣṭau marutaśca mahābalāḥ |
wiśwedewāstathā sādhyāstatrāsanparisaṃsthitāḥ ||59||

karkoṭako'tha śeṣaśca wāsukiśca bhujaṅgamaḥ |
kacchapaścāpakuṇḍaśca takṣakaśca mahoragaḥ ||60||

āyayustejasā yuktā mahākrodhā mahābalāḥ |
ete cānye ca bahawastatra nāgā wyawasthitāḥ ||61||

tārkṣyaścāriṣṭanemiśca garuḍaścāsitadhwajaḥ |
aruṇaścāruṇiścaiwa wainateyā wyawasthitāḥ ||62||

taddṛṣṭwā mahadāścaryaṃ wismitā munisattamāḥ |
adhikāṃ sma tato wṛttimawartanpāṇḍawānprati ||63||

pāṇḍustu punarewaināṃ putralobhānmahāyaśāḥ |
prāhiṇoddarśanīyāṅgīṃ kuntī twenamathābrawīt ||64||

nātaścaturthaṃ prasawamāpatswapi wadantyuta |
ataḥ paraṃ cāriṇī syātpañcame bandhakī bhawet ||65||

sa twaṃ widwandharmamimaṃ buddhigamyaṃ kathaṃ nu mām |
apatyārthaṃ samutkramya pramādādiwa bhāṣase ||66||






                  115


waiśampāyana uwāca||

kuntīputreṣu jāteṣu dhṛtarāṣṭrātmajeṣu ca |
madrarājasutā pāṇḍuṃ raho wacanamabrawīt ||1||

na me'sti twayi santāpo wiguṇe'pi parantapa |
nāwaratwe warārhāyāḥ sthitwā cānagha nityadā ||2||

gāndhāryāścaiwa nṛpate jātaṃ putraśataṃ tathā |
śrutwā na me tathā duḥkhamabhawatkurunandana ||3||

idaṃ tu me mahadduḥkhaṃ tulyatāyāmaputratā |
diṣṭyā twidānīṃ bharturme kuntyāmapyasti santatiḥ ||4||

yadi twapatyasantānaṃ kuntirājasutā mayi |
kuryādanugraho me syāttawa cāpi hitaṃ bhawet ||5||

stambho hi me sapatnītwādwaktuṃ kuntisutāṃ prati |
yadi tu twaṃ prasanno me swayamenāṃ pracodaya ||6||

pāṇḍuruwāca||

mamāpyeṣa sadā mādri hṛdyarthaḥ pariwartate |
na tu twāṃ prasahe waktumiṣṭāniṣṭawiwakṣayā ||7||

tawa twidaṃ mataṃ jñātwā prayatiṣyāmyataḥ param |
manye dhruwaṃ mayoktā sā waco me pratipatsyate ||8||

waiśampāyana uwāca||

tataḥ kuntīṃ punaḥ pāṇḍurwiwikta idamabrawīt |
kulasya mama santānaṃ lokasya ca kuru priyam ||9||

mama cāpiṇḍanāśāya pūrweṣāmapi cātmanaḥ |
matpriyārthaṃ ca kalyāṇi kuru kalyāṇamuttamam ||10||

yaśaso'rthāya caiwa twaṃ kuru karma suduṣkaram |
prāpyādhipatyamindreṇa yajñairiṣṭaṃ yaśorthinā ||11||

tathā mantrawido wiprāstapastaptwā suduṣkaram |
gurūnabhyupagacchanti yaśaso'rthāya bhāmini ||12||

tathā rājarṣayaḥ sarwe brāhmaṇāśca tapodhanāḥ |
cakruruccāwacaṃ karma yaśaso'rthāya duṣkaram ||13||

sā twaṃ mādrīṃ plawenewa tārayemāmanindite |
apatyasaṃwibhāgena parāṃ kīrtimawāpnuhi ||14||

ewamuktābrawīnmādrīṃ sakṛccintaya daiwatam |
tasmātte bhawitāpatyamanurūpamasaṃśayam ||15||

tato mādrī wicāryaiwa jagāma manasāświnau |
tāwāgamya sutau tasyāṃ janayāmāsaturyamau ||16||

nakulaṃ sahadewaṃ ca rūpeṇāpratimau bhuwi |
tathaiwa tāwapi yamau wāguwācāśarīriṇī ||17||

rūpasattwaguṇopetāwetāwanyāñjanānati |
bhāsatastejasātyarthaṃ rūpadrawiṇasampadā ||18||

nāmāni cakrire teṣāṃ śataśṛṅganiwāsinaḥ |
bhaktyā ca karmaṇā caiwa tathāśīrbhirwiśāṃ pate ||19||

jyeṣṭhaṃ yudhiṣṭhiretyāhurbhīmaseneti madhyamam |
arjuneti tṛtīyaṃ ca kuntīputrānakalpayan ||20||

pūrwajaṃ nakuletyewaṃ sahadeweti cāparam |
mādrīputrāwakathayaṃste wiprāḥ prītamānasāḥ ||21||

anusaṃwatsaraṃ jātā api te kurusattamāḥ ||21||

kuntīmatha punaḥ pāṇḍurmādryarthe samacodayat |
tamuwāca pṛthā rājanrahasyuktā satī sadā ||22||

uktā sakṛddwandwameṣā lebhe tenāsmi wañcitā |
bibhemyasyāḥ paribhawānnārīṇāṃ gatirīdṛśī ||23||

nājñāsiṣamahaṃ mūḍhā dwandwāhwāne phaladwayam |
tasmānnāhaṃ niyoktawyā twayaiṣo'stu waro mama ||24||

ewaṃ pāṇḍoḥ sutāḥ pañca dewadattā mahābalāḥ |
sambhūtāḥ kīrtimantaste kuruwaṃśawiwardhanāḥ ||25||

śubhalakṣaṇasampannāḥ somawatpriyadarśanāḥ |
siṃhadarpā maheṣwāsāḥ siṃhawikrāntagāminaḥ ||26||

siṃhagrīwā manuṣyendrā wawṛdhurdewawikramāḥ ||26||

wiwardhamānāste tatra puṇye haimawate girau |
wismayaṃ janayāmāsurmaharṣīṇāṃ sameyuṣām ||27||

te ca pañca śataṃ caiwa kuruwaṃśawiwardhanāḥ |
sarwe wawṛdhuralpena kālenāpswiwa nīrajāḥ ||28||






                  116


waiśampāyana uwāca||

darśanīyāṃstataḥ putrānpāṇḍuḥ pañca mahāwane |
tānpaśyanparwate reme swabāhubalapālitān ||1||

supuṣpitawane kāle kadācinmadhumādhawe |
bhūtasaṃmohane rājā sabhāryo wyacaradwanam ||2||

palāśaistilakaiścūtaiścampakaiḥ pāribhadrakaiḥ |
anyaiśca bahubhirwṛkṣaiḥ phalapuṣpasamṛddhibhiḥ ||3||

jalasthānaiśca wiwidhaiḥ padminībhiśca śobhitam |
pāṇḍorwanaṃ tu samprekṣya prajajñe hṛdi manmathaḥ ||4||

prahṛṣṭamanasaṃ tatra wiharantaṃ yathāmaram |
taṃ mādryanujagāmaikā wasanaṃ bibhratī śubham ||5||

samīkṣamāṇaḥ sa tu tāṃ wayaḥsthāṃ tanuwāsasam |
tasya kāmaḥ prawawṛdhe gahane'gniriwotthitaḥ ||6||

rahasyātmasamāṃ dṛṣṭwā rājā rājīwalocanām |
na śaśāka niyantuṃ taṃ kāmaṃ kāmabalātkṛtaḥ ||7||

tata enāṃ balādrājā nijagrāha rahogatām |
wāryamāṇastayā dewyā wisphurantyā yathābalam ||8||

sa tu kāmaparītātmā taṃ śāpaṃ nānwabudhyata |
mādrīṃ maithunadharmeṇa gacchamāno balādiwa ||9||

jīwitāntāya kaurawyo manmathasya waśaṃ gataḥ |
śāpajaṃ bhayamutsṛjya jagāmaiwa balātpriyām ||10||

tasya kāmātmano buddhiḥ sākṣātkālena mohitā |
sampramathyendriyagrāmaṃ pranaṣṭā saha cetasā ||11||

sa tayā saha saṅgamya bhāryayā kurunandana |
pāṇḍuḥ paramadharmātmā yuyuje kāladharmaṇā ||12||

tato mādrī samāliṅgya rājānaṃ gatacetasam |
mumoca duḥkhajaṃ śabdaṃ punaḥ punaratīwa ha ||13||

saha putraistataḥ kuntī mādrīputrau ca pāṇḍawau |
ājagmuḥ sahitāstatra yatra rājā tathāgataḥ ||14||

tato mādryabrawīdrājannārtā kuntīmidaṃ wacaḥ |
ekaiwa twamihāgaccha tiṣṭhantwatraiwa dārakāḥ ||15||

tacchrutwā wacanaṃ tasyāstatraiwāwārya dārakān |
hatāhamiti wikruśya sahasopajagāma ha ||16||

dṛṣṭwā pāṇḍuṃ ca mādrīṃ ca śayānau dharaṇītale |
kuntī śokaparītāṅgī wilalāpa suduḥkhitā ||17||

rakṣyamāṇo mayā nityaṃ wīraḥ satatamātmawān |
kathaṃ twamabhyatikrāntaḥ śāpaṃ jānanwanaukasaḥ ||18||

nanu nāma twayā mādri rakṣitawyo janādhipaḥ |
sā kathaṃ lobhitawatī wijane twaṃ narādhipam ||19||

kathaṃ dīnasya satataṃ twāmāsādya rahogatām |
taṃ wicintayataḥ śāpaṃ praharṣaḥ samajāyata ||20||

dhanyā twamasi bāhlīki matto bhāgyatarā tathā |
dṛṣṭawatyasi yadwaktraṃ prahṛṣṭasya mahīpateḥ ||21||

mādryuwāca||

wilobhyamānena mayā wāryamāṇena cāsakṛt |
ātmā na wārito'nena satyaṃ diṣṭaṃ cikīrṣuṇā ||22||

kuntyuwāca||

ahaṃ jyeṣṭhā dharmapatnī jyeṣṭhaṃ dharmaphalaṃ mama |
awaśyaṃ bhāwino bhāwānmā māṃ mādri niwartaya ||23||

anweṣyāmīha bhartāramahaṃ pretawaśaṃ gatam |
uttiṣṭha twaṃ wisṛjyainamimānrakṣaswa dārakān ||24||

mādryuwāca||

ahamewānuyāsyāmi bhartāramapalāyinam |
na hi tṛptāsmi kāmānāṃ tajjyeṣṭhā anumanyatām ||25||

māṃ cābhigamya kṣīṇo'yaṃ kāmādbharatasattamaḥ |
tamucchindyāmasya kāmaṃ kathaṃ nu yamasādane ||26||

na cāpyahaṃ wartayantī nirwiśeṣaṃ suteṣu te |
wṛttimārye cariṣyāmi spṛśedenastathā hi mām ||27||

tasmānme sutayoḥ kunti wartitawyaṃ swaputrawat |
māṃ hi kāmayamāno'yaṃ rājā pretawaśaṃ gataḥ ||28||

rājñaḥ śarīreṇa saha mamāpīdaṃ kalewaram |
dagdhawyaṃ supraticchannametadārye priyaṃ kuru ||29||

dārakeṣwapramattā ca bhawethāśca hitā mama |
ato'nyanna prapaśyāmi saṃdeṣṭawyaṃ hi kiñcana ||30||

waiśampāyana uwāca||

ityuktwā taṃ citāgnisthaṃ dharmapatnī nararṣabham |
madrarājātmajā tūrṇamanwārohadyaśaswinī ||31||






                  117


waiśampāyana uwāca||

pāṇḍorawabhṛthaṃ kṛtwā dewakalpā maharṣayaḥ |
tato mantramakurwanta te sametya tapaswinaḥ ||1||

hitwā rājyaṃ ca rāṣṭraṃ ca sa mahātmā mahātapāḥ |
asminsthāne tapastaptuṃ tāpasāñśaraṇaṃ gataḥ ||2||

sa jātamātrānputrāṃśca dārāṃśca bhawatāmiha |
pradāyopanidhiṃ rājā pāṇḍuḥ swargamito gataḥ ||3||

te parasparamāmantrya sarwabhūtahite ratāḥ |
pāṇḍoḥ putrānpuraskṛtya nagaraṃ nāgasāhwayam ||4||

udāramanasaḥ siddhā gamane cakrire manaḥ |
bhīṣmāya pāṇḍawāndātuṃ dhṛtarāṣṭrāya caiwa hi ||5||

tasminnewa kṣaṇe sarwe tānādāya pratasthire |
pāṇḍordārāṃśca putrāṃśca śarīraṃ caiwa tāpasāḥ ||6||

sukhinī sā purā bhūtwā satataṃ putrawatsalā |
prapannā dīrghamadhwānaṃ saṅkṣiptaṃ tadamanyata ||7||

sā nadīrgheṇa kālena samprāptā kurujāṅgalam |
wardhamānapuradwāramāsasāda yaśaswinī ||8||

taṃ cāraṇasahasrāṇāṃ munīnāmāgamaṃ tadā |
śrutwā nāgapure nṛṇāṃ wismayaḥ samajāyata ||9||

muhūrtodita āditye sarwe dharmapuraskṛtāḥ |
sadārāstāpasāndraṣṭuṃ niryayuḥ purawāsinaḥ ||10||

strīsaṅghāḥ kṣatrasaṅghāśca yānasaṅghānsamāsthitāḥ |
brāhmaṇaiḥ saha nirjagmurbrāhmaṇānāṃ ca yoṣitaḥ ||11||

tathā wiṭśūdrasaṅghānāṃ mahānwyatikaro'bhawat |
na kaścidakarodīrṣyāmabhawandharmabuddhayaḥ ||12||

tathā bhīṣmaḥ śāntanawaḥ somadatto'tha bāhlikaḥ |
prajñācakṣuśca rājarṣiḥ kṣattā ca widuraḥ swayam ||13||

sā ca satyawatī dewī kausalyā ca yaśaswinī |
rājadāraiḥ pariwṛtā gāndhārī ca winiryayau ||14||

dhṛtarāṣṭrasya dāyādā duryodhanapurogamāḥ |
bhūṣitā bhūṣaṇaiścitraiḥ śatasaṅkhyā winiryayuḥ ||15||

tānmaharṣigaṇānsarwāñśirobhirabhiwādya ca |
upopawiwiśuḥ sarwe kaurawyāḥ sapurohitāḥ ||16||

tathaiwa śirasā bhūmāwabhiwādya praṇamya ca |
upopawiwiśuḥ sarwe paurajānapadā api ||17||

tamakūjamiwājñāya janaughaṃ sarwaśastadā |
bhīṣmo rājyaṃ ca rāṣṭraṃ ca maharṣibhyo nyawedayat ||18||

teṣāmatho wṛddhatamaḥ pratyutthāya jaṭājinī |
maharṣimatamājñāya maharṣiridamabrawīt ||19||

yaḥ sa kaurawyadāyādaḥ pāṇḍurnāma narādhipaḥ |
kāmabhogānparityajya śataśṛṅgamito gataḥ ||20||

brahmacaryawratasthasya tasya diwyena hetunā |
sākṣāddharmādayaṃ putrastasya jāto yudhiṣṭhiraḥ ||21||

tathemaṃ balināṃ śreṣṭhaṃ tasya rājño mahātmanaḥ |
mātariśwā dadau putraṃ bhīmaṃ nāma mahābalam ||22||

puruhūtādayaṃ jajñe kuntyāṃ satyaparākramaḥ |
yasya kīritrmaheṣwāsānsarwānabhibhawiṣyati ||23||

yau tu mādrī maheṣwāsāwasūta kurusattamau |
aświbhyāṃ manujawyāghrāwimau tāwapi tiṣṭhataḥ ||24||

caratā dharmanityena wanawāsaṃ yaśaswinā |
eṣa paitāmaho waṃśaḥ pāṇḍunā punaruddhṛtaḥ ||25||

putrāṇāṃ janma wṛddhiṃ ca waidikādhyayanāni ca |
paśyataḥ satataṃ pāṇḍoḥ śaśwatprītirawardhata ||26||

wartamānaḥ satāṃ wṛtte putralābhamawāpya ca |
pitṛlokaṃ gataḥ pāṇḍuritaḥ saptadaśe'hani ||27||

taṃ citāgatamājñāya waiśwānaramukhe hutam |
prawiṣṭā pāwakaṃ mādrī hitwā jīwitamātmanaḥ ||28||

sā gatā saha tenaiwa patilokamanuwratā |
tasyāstasya ca yatkāryaṃ kriyatāṃ tadanantaram ||29||

ime tayoḥ śarīre dwe sutāśceme tayorwarāḥ |
kriyābhiranugṛhyantāṃ saha mātrā parantapāḥ ||30||

pretakārye ca nirwṛtte pitṛmedhaṃ mahāyaśāḥ |
labhatāṃ sarwadharmajñaḥ pāṇḍuḥ kurukulodwahaḥ ||31||

ewamuktwā kurūnsarwānkurūṇāmewa paśyatām |
kṣaṇenāntarhitāḥ sarwe cāraṇā guhyakaiḥ saha ||32||

gandharwanagarākāraṃ tatraiwāntarhitaṃ punaḥ |
ṛṣisiddhagaṇaṃ dṛṣṭwā wismayaṃ te paraṃ yayuḥ ||33||






                  118


dhṛtarāṣṭra uwāca||

pāṇḍorwidura sarwāṇi pretakāryāṇi kāraya |
rājawadrājasiṃhasya mādryāścaiwa wiśeṣataḥ ||1||

paśūnwāsāṃsi ratnāni dhanāni wiwidhāni ca |
pāṇḍoḥ prayaccha mādryāśca yebhyo yāwacca wāñchitam ||2||

yathā ca kuntī satkāraṃ kuryānmādryāstathā kuru |
yathā na wāyurnādityaḥ paśyetāṃ tāṃ susaṃwṛtām ||3||

na śocyaḥ pāṇḍuranaghaḥ praśasyaḥ sa narādhipaḥ |
yasya pañca sutā wīrā jātāḥ surasutopamāḥ ||4||

waiśampāyana uwāca||

widurastaṃ tathetyuktwā bhīṣmeṇa saha bhārata |
pāṇḍuṃ saṃskārayāmāsa deśe paramasaṃwṛte ||5||

tatastu nagarāttūrṇamājyahomapuraskṛtāḥ |
nirhṛtāḥ pāwakā dīptāḥ pāṇḍo rājapurohitaiḥ ||6||

athainamārtawairgandhairmālyaiśca wiwidhairwaraiḥ |
śibikāṃ samalañcakrurwāsasācchādya sarwaśaḥ ||7||

tāṃ tathā śobhitāṃ mālyairwāsobhiśca mahādhanaiḥ |
amātyā jñātayaścaiwa suhṛdaścopatasthire ||8||

nṛsiṃhaṃ narayuktena paramālaṅkṛtena tam |
awahanyānamukhyena saha mādryā susaṃwṛtam ||9||

pāṇḍureṇātapatreṇa cāmarawyajanena ca |
sarwawāditranādaiśca samalañcakrire tataḥ ||10||

ratnāni cāpyupādāya bahūni śataśo narāḥ |
pradaduḥ kāṅkṣamāṇebhyaḥ pāṇḍostatraurdhwadehikam ||11||

atha chatrāṇi śubhrāṇi pāṇḍurāṇi bṛhanti ca |
ājahruḥ kaurawasyārthe wāsāṃsi rucirāṇi ca ||12||

yājakaiḥ śuklawāsobhirhūyamānā hutāśanāḥ |
agacchannagratastasya dīpyamānāḥ swalaṅkṛtāḥ ||13||

brāhmaṇāḥ kṣatriyā waiśyāḥ śūdrāścaiwa sahasraśaḥ |
rudantaḥ śokasantaptā anujagmurnarādhipam ||14||

ayamasmānapāhāya duḥkhe cādhāya śāśwate |
kṛtwānāthānparo nāthaḥ kwa yāsyati narādhipaḥ ||15||

krośantaḥ pāṇḍawāḥ sarwe bhīṣmo widura ewa ca |
ramaṇīye wanoddeśe gaṅgātīre same śubhe ||16||

nyāsayāmāsuratha tāṃ śibikāṃ satyawādinaḥ |
sabhāryasya nṛsiṃhasya pāṇḍorakliṣṭakarmaṇaḥ ||17||

tatastasya śarīraṃ tatsarwagandhaniṣewitam |
śucikālīyakādigdhaṃ mukhyasnānādhiwāsitam ||18||

paryaṣiñcajjalenāśu śātakumbhamayairghaṭaiḥ ||18||

candanena ca mukhyena śuklena samalepayan |
kālāguruwimiśreṇa tathā tuṅgarasena ca ||19||

athainaṃ deśajaiḥ śuklairwāsobhiḥ samayojayan |
ācchannaḥ sa tu wāsobhirjīwanniwa nararṣabhaḥ ||20||

śuśubhe puruṣawyāghro mahārhaśayanocitaḥ ||20||

yājakairabhyanujñātaṃ pretakarmaṇi niṣṭhitaiḥ |
ghṛtāwasiktaṃ rājānaṃ saha mādryā swalaṅkṛtam ||21||

tuṅgapadmakamiśreṇa candanena sugandhinā |
anyaiśca wiwidhairgandhairanalpaiḥ samadāhayan ||22||

tatastayoḥ śarīre te dṛṣṭwā mohawaśaṃ gatā |
hāhā putreti kausalyā papāta sahasā bhuwi ||23||

tāṃ prekṣya patitāmārtāṃ paurajānapado janaḥ |
ruroda saswanaṃ sarwo rājabhaktyā kṛpānwitaḥ ||24||

klāntānīwārtanādena sarwāṇi ca wicukruśuḥ |
mānuṣaiḥ saha bhūtāni tiryagyonigatānyapi ||25||

tathā bhīṣmaḥ śāntanawo widuraśca mahāmatiḥ |
sarwaśaḥ kaurawāścaiwa prāṇadanbhṛśaduḥkhitāḥ ||26||

tato bhīṣmo'tha widuro rājā ca saha bandhubhiḥ |
udakaṃ cakrire tasya sarwāśca kuruyoṣitaḥ ||27||

kṛtodakāṃstānādāya pāṇḍawāñśokakarśitān |
sarwāḥ prakṛtayo rājañśocantyaḥ paryawārayan ||28||

yathaiwa pāṇḍawā bhūmau suṣupuḥ saha bāndhawaiḥ |
tathaiwa nāgarā rājañśiśyire brāhmaṇādayaḥ ||29||

tadanānandamaswasthamākumāramahṛṣṭawat |
babhūwa pāṇḍawaiḥ sārdhaṃ nagaraṃ dwādaśa kṣapāḥ ||30||






                  119


waiśampāyana uwāca||

tataḥ kṣattā ca rājā ca bhīṣmaśca saha bandhubhiḥ |
daduḥ śrāddhaṃ tadā pāṇḍoḥ swadhāmṛtamayaṃ tadā ||1||

kurūṃśca wipramukhyāṃśca bhojayitwā sahasraśaḥ |
ratnaughāndwijamukhyebhyo dattwā grāmawarānapi ||2||

kṛtaśaucāṃstatastāṃstu pāṇḍawānbharatarṣabhān |
ādāya wiwiśuḥ paurāḥ puraṃ wāraṇasāhwayam ||3||

satataṃ smānwatapyanta tamewa bharatarṣabham |
paurajānapadāḥ sarwe mṛtaṃ swamiwa bāndhawam ||4||

śrāddhāwasāne tu tadā dṛṣṭwā taṃ duḥkhitaṃ janam |
saṃmūḍhāṃ duḥkhaśokārtāṃ wyāso mātaramabrawīt ||5||

atikrāntasukhāḥ kālāḥ pratyupasthitadāruṇāḥ |
śwaḥ śwaḥ pāpīyadiwasāḥ pṛthiwī gatayauwanā ||6||

bahumāyāsamākīrṇo nānādoṣasamākulaḥ |
luptadharmakriyācāro ghoraḥ kālo bhawiṣyati ||7||

gaccha twaṃ tyāgamāsthāya yuktā wasa tapowane |
mā drakṣyasi kulasyāsya ghoraṃ saṅkṣayamātmanaḥ ||8||

tatheti samanujñāya sā prawiśyābrawītsnuṣām |
ambike tawa putrasya durnayātkila bhāratāḥ ||9||

sānubandhā winaṅkṣyanti pautrāścaiweti naḥ śrutam ||9||

tatkausalyāmimāmārtāṃ putraśokābhipīḍitām |
wanamādāya bhadraṃ te gacchāwo yadi manyase ||10||

tathetyukte ambikayā bhīṣmamāmantrya suwratā |
wanaṃ yayau satyawatī snuṣābhyāṃ saha bhārata ||11||

tāḥ sughoraṃ tapaḥ kṛtwā dewyo bharatasattama |
dehaṃ tyaktwā mahārāja gatimiṣṭāṃ yayustadā ||12||

awāpnuwanta wedoktānsaṃskārānpāṇḍawāstadā |
awardhanta ca bhogāṃste bhuñjānāḥ pitṛweśmani ||13||

dhārtarāṣṭraiśca sahitāḥ krīḍantaḥ pitṛweśmani |
bālakrīḍāsu sarwāsu wiśiṣṭāḥ pāṇḍawābhawan ||14||

jawe lakṣyābhiharaṇe bhojye pāṃsuwikarṣaṇe |
dhārtarāṣṭrānbhīmasenaḥ sarwānsa parimardati ||15||

harṣādetānkrīḍamānāngṛhya kākanilīyane |
śiraḥsu ca nigṛhyainānyodhayāmāsa pāṇḍawaḥ ||16||

śatamekottaraṃ teṣāṃ kumārāṇāṃ mahaujasām |
eka ewa wimṛdnāti nātikṛcchrādwṛkodaraḥ ||17||

pādeṣu ca nigṛhyainānwinihatya balādbalī |
cakarṣa krośato bhūmau ghṛṣṭajānuśirokṣikān ||18||

daśa bālāñjale krīḍanbhujābhyāṃ parigṛhya saḥ |
āste sma salile magnaḥ pramṛtāṃśca wimuñcati ||19||

phalāni wṛkṣamāruhya pracinwanti ca te yadā |
tadā pādaprahāreṇa bhīmaḥ kampayate drumam ||20||

prahārawegābhihatāddrumādwyāghūrṇitāstataḥ |
saphalāḥ prapatanti sma drutaṃ srastāḥ kumārakāḥ ||21||

na te niyuddhe na jawe na yogyāsu kadācana |
kumārā uttaraṃ cakruḥ spardhamānā wṛkodaram ||22||

ewaṃ sa dhārtarāṣṭrāṇāṃ spardhamāno wṛkodaraḥ |
apriye'tiṣṭhadatyantaṃ bālyānna drohacetasā ||23||

tato balamatikhyātaṃ dhārtarāṣṭraḥ pratāpawān |
bhīmasenasya tajjñātwā duṣṭabhāwamadarśayat ||24||

tasya dharmādapetasya pāpāni paripaśyataḥ |
mohādaiśwaryalobhācca pāpā matirajāyata ||25||

ayaṃ balawatāṃ śreṣṭhaḥ kuntīputro wṛkodaraḥ |
madhyamaḥ pāṇḍuputrāṇāṃ nikṛtyā saṃnihanyatām ||26||

atha tasmādawarajaṃ jyeṣṭhaṃ caiwa yudhiṣṭhiram |
prasahya bandhane baddhwā praśāsiṣye wasundharām ||27||

ewaṃ sa niścayaṃ pāpaḥ kṛtwā duryodhanastadā |
nityamewāntaraprekṣī bhīmasyāsīnmahātmanaḥ ||28||

tato jalawihārārthaṃ kārayāmāsa bhārata |
celakambalaweśmāni wicitrāṇi mahānti ca ||29||

pramāṇakoṭyāmuddeśaṃ sthalaṃ kiñcidupetya ca |
krīḍāwasāne sarwe te śuciwastrāḥ swalaṅkṛtāḥ ||30||

sarwakāmasamṛddhaṃ tadannaṃ bubhujire śanaiḥ ||30||

diwasānte pariśrāntā wihṛtya ca kurūdwahāḥ |
wihārāwasatheṣwewa wīrā wāsamarocayan ||31||

khinnastu balawānbhīmo wyāyāmābhyadhikastadā |
wāhayitwā kumārāṃstāñjalakrīḍāgatānwibhuḥ ||32||

pramāṇakoṭyāṃ wāsārthī suṣwāpāruhya tatsthalam ||32||

śītaṃ wāsaṃ samāsādya śrānto madawimohitaḥ |
niśceṣṭaḥ pāṇḍawo rājansuṣwāpa mṛtakalpawat ||33||

tato baddhwā latāpāśairbhīmaṃ duryodhanaḥ śanaiḥ |
gambhīraṃ bhīmawegaṃ ca sthalājjalamapātayat ||34||

tataḥ prabuddhaḥ kaunteyaḥ sarwaṃ sañchidya bandhanam |
udatiṣṭhajjalādbhūyo bhīmaḥ praharatāṃ waraḥ ||35||

suptaṃ cāpi punaḥ sarpaistīkṣṇadaṃṣṭrairmahāwiṣaiḥ |
kupitairdaṃśayāmāsa sarweṣwewāṅgamarmasu ||36||

daṃṣṭrāśca daṃṣṭriṇāṃ teṣāṃ marmaswapi nipātitāḥ |
twacaṃ naiwāsya bibhiduḥ sāratwātpṛthuwakṣasaḥ ||37||

pratibuddhastu bhīmastānsarwānsarpānapothayat |
sārathiṃ cāsya dayitamapahastena jaghniwān ||38||

bhojane bhīmasenasya punaḥ prākṣepayadwiṣam |
kālakūṭaṃ nawaṃ tīkṣṇaṃ sambhṛtaṃ lomaharṣaṇam ||39||

waiśyāputrastadācaṣṭa pārthānāṃ hitakāmyayā |
taccāpi bhuktwājarayadawikāro wṛkodaraḥ ||40||

wikāraṃ na hyajanayatsutīkṣṇamapi tadwiṣam |
bhīmasaṃhanano bhīmastadapyajarayattataḥ ||41||

ewaṃ duryodhanaḥ karṇaḥ śakuniścāpi saubalaḥ |
anekairabhyupāyaistāñjighāṃsanti sma pāṇḍawān ||42||

pāṇḍawāścāpi tatsarwaṃ pratyajānannariṃdamāḥ |
udbhāwanamakurwanto widurasya mate sthitāḥ ||43||






                  120


janamejaya uwāca||

kṛpasyāpi mahābrahmansambhawaṃ waktumarhasi |
śarastambhātkathaṃ jajñe kathaṃ cāstrāṇyawāptawān ||1||

waiśampāyana uwāca||

maharṣergautamasyāsīccharadwānnāma nāmataḥ |
putraḥ kila mahārāja jātaḥ saha śarairwibho ||2||

na tasya wedādhyayane tathā buddhirajāyata |
yathāsya buddhirabhawaddhanurwede parantapa ||3||

adhijagmuryathā wedāṃstapasā brahmawādinaḥ |
tathā sa tapasopetaḥ sarwāṇyastrāṇyawāpa ha ||4||

dhanurwedaparatwācca tapasā wipulena ca |
bhṛśaṃ santāpayāmāsa dewarājaṃ sa gautamaḥ ||5||

tato jālapadīṃ nāma dewakanyāṃ sureśwaraḥ |
prāhiṇottapaso wighnaṃ kuru tasyeti kaurawa ||6||

sābhigamyāśramapadaṃ ramaṇīyaṃ śaradwataḥ |
dhanurbāṇadharaṃ bālā lobhayāmāsa gautamam ||7||

tāmekawasanāṃ dṛṣṭwā gautamo'psarasaṃ wane |
loke'pratimasaṃsthānāmutphullanayano'bhawat ||8||

dhanuśca hi śarāścāsya karābhyāṃ prāpatanbhuwi |
wepathuścāsya tāṃ dṛṣṭwā śarīre samajāyata ||9||

sa tu jñānagarīyastwāttapasaśca samanwayāt |
awatasthe mahāprājño dhairyeṇa parameṇa ha ||10||

yastwasya sahasā rājanwikāraḥ samapadyata |
tena susrāwa reto'sya sa ca tannāwabudhyata ||11||

sa wihāyāśramaṃ taṃ ca tāṃ caiwāpsarasaṃ muniḥ |
jagāma retastattasya śarastambe papāta ha ||12||

śarastambe ca patitaṃ dwidhā tadabhawannṛpa |
tasyātha mithunaṃ jajñe gautamasya śaradwataḥ ||13||

mṛgayāṃ carato rājñaḥ śantanostu yadṛcchayā |
kaścitsenācaro'raṇye mithunaṃ tadapaśyata ||14||

dhanuśca saśaraṃ dṛṣṭwā tathā kṛṣṇājināni ca |
wyawasya brāhmaṇāpatyaṃ dhanurwedāntagasya tat ||15||

sa rājñe darśayāmāsa mithunaṃ saśaraṃ tadā ||15||

sa tadādāya mithunaṃ rājātha kṛpayānwitaḥ |
ājagāma gṛhānewa mama putrāwiti bruwan ||16||

tataḥ saṃwardhayāmāsa saṃskāraiścāpyayojayat |
gautamo'pi tadāpetya dhanurwedaparo'bhawat ||17||

kṛpayā yanmayā bālāwimau saṃwardhitāwiti |
tasmāttayornāma cakre tadewa sa mahīpatiḥ ||18||

nihitau gautamastatra tapasā tāwawindata |
āgamya cāsmai gotrādi sarwamākhyātawāṃstadā ||19||

caturwidhaṃ dhanurwedamastrāṇi wiwidhāni ca |
nikhilenāsya tatsarwaṃ guhyamākhyātawāṃstadā ||20||

so'cireṇaiwa kālena paramācāryatāṃ gataḥ ||20||

tato'dhijagmuḥ sarwe te dhanurwedaṃ mahārathāḥ |
dhṛtarāṣṭrātmajāścaiwa pāṇḍawāśca mahābalāḥ ||21||

wṛṣṇayaśca nṛpāścānye nānādeśasamāgatāḥ ||21||






                  121


waiśampāyana uwāca||

wiśeṣārthī tato bhīṣmaḥ pautrāṇāṃ winayepsayā |
iṣwastrajñānparyapṛcchadācāryānwīryasaṃmatān ||1||

nālpadhīrnāmahābhāgastathānānāstrakowidaḥ |
nādewasattwo winayetkurūnastre mahābalān ||2||

maharṣistu bharadwājo hawirdhāne caranpurā |
dadarśāpsarasaṃ sākṣādghṛtācīmāplutāmṛṣiḥ ||3||

tasyā wāyuḥ samuddhūto wasanaṃ wyapakarṣata |
tato'sya retaścaskanda tadṛṣirdroṇa ādadhe ||4||

tasminsamabhawaddroṇaḥ kalaśe tasya dhīmataḥ |
adhyagīṣṭa sa wedāṃśca wedāṅgāni ca sarwaśaḥ ||5||

agniweśyaṃ mahābhāgaṃ bharadwājaḥ pratāpawān |
pratyapādayadāgneyamastraṃ dharmabhṛtāṃ waraḥ ||6||

agniṣṭujjātaḥ sa munistato bharatasattama |
bhāradwājaṃ tadāgneyaṃ mahāstraṃ pratyapādayat ||7||

bharadwājasakhā cāsītpṛṣato nāma pārthiwaḥ |
tasyāpi drupado nāma tadā samabhawatsutaḥ ||8||

sa nityamāśramaṃ gatwā droṇena saha pārṣataḥ |
cikrīḍādhyayanaṃ caiwa cakāra kṣatriyarṣabhaḥ ||9||

tato wyatīte pṛṣate sa rājā drupado'bhawat |
pāñcāleṣu mahābāhuruttareṣu nareśwaraḥ ||10||

bharadwājo'pi bhagawānāruroha diwaṃ tadā |
tataḥ pitṛniyuktātmā putralobhānmahāyaśāḥ ||11||

śāradwatīṃ tato droṇaḥ kṛpīṃ bhāryāmawindata ||11||

agnihotre ca dharme ca dame ca satataṃ ratā |
alabhadgautamī putramaśwatthāmānamewa ca ||12||

sa jātamātro wyanadadyathaiwoccaiḥśrawā hayaḥ |
tacchrutwāntarhitaṃ bhūtamantarikṣasthamabrawīt ||13||

aśwasyewāsya yatsthāma nadataḥ pradiśo gatam |
aśwatthāmaiwa bālo'yaṃ tasmānnāmnā bhawiṣyati ||14||

sutena tena suprīto bhāradwājastato'bhawat |
tatraiwa ca wasandhīmāndhanurwedaparo'bhawat ||15||

sa śuśrāwa mahātmānaṃ jāmadagnyaṃ parantapam |
brāhmaṇebhyastadā rājanditsantaṃ wasu sarwaśaḥ ||16||

wanaṃ tu prasthitaṃ rāmaṃ bhāradwājastadābrawīt |
āgataṃ wittakāmaṃ māṃ widdhi droṇaṃ dwijarṣabham ||17||

rāma uwāca||

hiraṇyaṃ mama yaccānyadwasu kiñcana widyate |
brāhmaṇebhyo mayā dattaṃ sarwamewa tapodhana ||18||

tathaiweyaṃ dharā dewī sāgarāntā sapattanā |
kaśyapāya mayā dattā kṛtsnā nagaramālinī ||19||

śarīramātramewādya mayedamawaśeṣitam |
astrāṇi ca mahārhāṇi śastrāṇi wiwidhāni ca ||20||

wṛṇīṣwa kiṃ prayacchāmi tubhyaṃ droṇa wadāśu tat ||20||

droṇa uwāca||

astrāṇi me samagrāṇi sasaṃhārāṇi bhārgawa |
saprayogarahasyāni dātumarhasyaśeṣataḥ ||21||

waiśampāyana uwāca||

tathetyuktwā tatastasmai prādādastrāṇi bhārgawaḥ |
sarahasyawrataṃ caiwa dhanurwedamaśeṣataḥ ||22||

pratigṛhya tu tatsarwaṃ kṛtāstro dwijasattamaḥ |
priyaṃ sakhāyaṃ suprīto jagāma drupadaṃ prati ||23||






                  122


waiśampāyana uwāca||

tato drupadamāsādya bhāradwājaḥ pratāpawān |
abrawītpārṣataṃ rājansakhāyaṃ widdhi māmiti ||1||

drupada uwāca||

akṛteyaṃ tawa prajñā brahmannātisamañjasī |
yanmāṃ brawīṣi prasabhaṃ sakhā te'hamiti dwija ||2||

na hi rājñāmudīrṇānāmewaṃ bhūtairnaraiḥ kwacit |
sakhyaṃ bhawati mandātmañśriyā hīnairdhanacyutaiḥ ||3||

sauhṛdānyapi jīryante kālena parijīryatām |
sauhṛdaṃ me twayā hyāsītpūrwaṃ sāmarthyabandhanam ||4||

na sakhyamajaraṃ loke jātu dṛśyeta karhicit |
kāmo wainaṃ wiharati krodhaścainaṃ prawṛścati ||5||

maiwaṃ jīrṇamupāsiṣṭhāḥ sakhyaṃ nawamupākuru |
āsītsakhyaṃ dwijaśreṣṭha twayā me'rthanibandhanam ||6||

na daridro wasumato nāwidwānwiduṣaḥ sakhā |
śūrasya na sakhā klībaḥ sakhipūrwaṃ kimiṣyate ||7||

yayorewa samaṃ wittaṃ yayorewa samaṃ kulam |
tayoḥ sakhyaṃ wiwāhaśca na tu puṣṭawipuṣṭayoḥ ||8||

nāśrotriyaḥ śrotriyasya nārathī rathinaḥ sakhā |
nārājñā saṅgataṃ rājñaḥ sakhipūrwaṃ kimiṣyate ||9||

waiśampāyana uwāca||

drupadenaiwamuktastu bhāradwājaḥ pratāpawān |
muhūrtaṃ cintayāmāsa manyunābhipariplutaḥ ||10||

sa winiścitya manasā pāñcālaṃ prati buddhimān |
jagāma kurumukhyānāṃ nagaraṃ nāgasāhwayam ||11||

kumārāstwatha niṣkramya sametā gajasāhwayāt |
krīḍanto wīṭayā tatra wīrāḥ paryacaranmudā ||12||

papāta kūpe sā wīṭā teṣāṃ wai krīḍatāṃ tadā |
na ca te pratyapadyanta karma wīṭopalabdhaye ||13||

atha droṇaḥ kumārāṃstāndṛṣṭwā kṛtyawatastadā |
prahasya mandaṃ paiśalyādabhyabhāṣata wīryawān ||14||

aho nu dhigbalaṃ kṣātraṃ dhigetāṃ waḥ kṛtāstratām |
bharatasyānwaye jātā ye wīṭāṃ nādhigacchata ||15||

eṣa muṣṭiriṣīkāṇāṃ mayāstreṇābhimantritaḥ |
asya wīryaṃ nirīkṣadhwaṃ yadanyasya na widyate ||16||

wetsyāmīṣīkayā wīṭāṃ tāmiṣīkāmathānyayā |
tāmanyayā samāyogo wīṭāyā grahaṇe mama ||17||

tadapaśyankumārāste wismayotphullalocanāḥ |
aweṣkya coddhṛtāṃ wīṭāṃ wīṭāweddhāramabruwan ||18||

abhiwādayāmahe brahmannaitadanyeṣu widyate |
ko'si kaṃ twābhijānīmo wayaṃ kiṃ karawāmahe ||19||

droṇa uwāca||

ācakṣadhwaṃ ca bhīṣmāya rūpeṇa ca guṇaiśca mām |
sa ewa sumahābuddhiḥ sāmprataṃ pratipatsyate ||20||

waiśampāyana uwāca||

tathetyuktwā tu te sarwe bhīṣmamūcuḥ pitāmaham |
brāhmaṇasya wacastathyaṃ tacca karmawiśeṣawat ||21||

bhīṣmaḥ śrutwā kumārāṇāṃ droṇaṃ taṃ pratyajānata |
yuktarūpaḥ sa hi gururityewamanucintya ca ||22||

athainamānīya tadā swayamewa susatkṛtam |
paripapraccha nipuṇaṃ bhīṣmaḥ śastrabhṛtāṃ waraḥ ||23||

hetumāgamane tasya droṇaḥ sarwaṃ nyawedayat ||23||

maharṣeragniweśyasya sakāśamahamacyuta |
astrārthamagamaṃ pūrwaṃ dhanurwedajighṛkṣayā ||24||

brahmacārī winītātmā jaṭilo bahulāḥ samāḥ |
awasaṃ tatra suciraṃ dhanurwedacikīrṣayā ||25||

pāñcālarājaputrastu yajñaseno mahābalaḥ |
mayā sahākarodwidyāṃ guroḥ śrāmyansamāhitaḥ ||26||

sa me tatra sakhā cāsīdupakārī priyaśca me |
tenāhaṃ saha saṅgamya ratawānsuciraṃ bata ||27||

bālyātprabhṛti kaurawya sahādhyayanamewa ca ||27||

sa samāsādya māṃ tatra priyakārī priyaṃwadaḥ |
abrawīditi māṃ bhīṣma wacanaṃ prītiwardhanam ||28||

ahaṃ priyatamaḥ putraḥ piturdroṇa mahātmanaḥ |
abhiṣekṣyati māṃ rājye sa pāñcālyo yadā tadā ||29||

twadbhojyaṃ bhawitā rājyaṃ sakhe satyena te śape |
mama bhogāśca wittaṃ ca twadadhīnaṃ sukhāni ca ||30||

ewamuktaḥ prawawrāja kṛtāstro'haṃ dhanepsayā |
abhiṣiktaṃ ca śrutwainaṃ kṛtārtho'smīti cintayan ||31||

priyaṃ sakhāyaṃ suprīto rājyasthaṃ punarāwrajam |
saṃsmaransaṅgamaṃ caiwa wacanaṃ caiwa tasya tat ||32||

tato drupadamāgamya sakhipūrwamahaṃ prabho |
abruwaṃ puruṣawyāghra sakhāyaṃ widdhi māmiti ||33||

upasthitaṃ tu drupadaḥ sakhiwaccābhisaṅgatam |
sa māṃ nirākāramiwa prahasannidamabrawīt ||34||

akṛteyaṃ tawa prajñā brahmannātisamañjasī |
yadāttha māṃ twaṃ prasabhaṃ sakhā te'hamiti dwija ||35||

na hi rājñāmudīrṇānāmewambhūtairnaraiḥ kwacit |
sakhyaṃ bhawati mandātmañśriyā hīnairdhanacyutaiḥ ||36||

nāśrotriyaḥ śrotriyasya nārathī rathinaḥ sakhā |
nārājā pārthiwasyāpi sakhipūrwaṃ kimiṣyate ||37||

drupadenaiwamukto'haṃ manyunābhipariplutaḥ |
abhyāgacchaṃ kurūnbhīṣma śiṣyairarthī guṇānwitaiḥ ||38||

pratijagrāha taṃ bhīṣmo guruṃ pāṇḍusutaiḥ saha |
pautrānādāya tānsarwānwasūni wiwidhāni ca ||39||

śiṣyā iti dadau rājandroṇāya widhipūrwakam |
sa ca śiṣyānmaheṣwāsaḥ pratijagrāha kaurawān ||40||

pratigṛhya ca tānsarwāndroṇo wacanamabrawīt |
rahasyekaḥ pratītātmā kṛtopasadanāṃstadā ||41||

kāryaṃ me kāṅkṣitaṃ kiñciddhṛdi sampariwartate |
kṛtāstraistatpradeyaṃ me tadṛtaṃ wadatānaghāḥ ||42||

tacchrutwā kauraweyāste tūṣṇīmāsanwiśāṃ pate |
arjunastu tataḥ sarwaṃ pratijajñe parantapaḥ ||43||

tato'rjunaṃ mūrdhni tadā samāghrāya punaḥ punaḥ |
prītipūrwaṃ pariṣwajya praruroda mudā tadā ||44||

tato droṇaḥ pāṇḍuputrānastrāṇi wiwidhāni ca |
grāhayāmāsa diwyāni mānuṣāṇi ca wīryawān ||45||

rājaputrāstathaiwānye sametya bharatarṣabha |
abhijagmustato droṇamastrārthe dwijasattamam ||46||

wṛṣṇayaścāndhakāścaiwa nānādeśyāśca pārthiwāḥ ||46||

sūtaputraśca rādheyo guruṃ droṇamiyāttadā |
spardhamānastu pārthena sūtaputro'tyamarṣaṇaḥ ||47||

duryodhanamupāśritya pāṇḍawānatyamanyata ||47||






                  123


waiśampāyana uwāca||

arjunastu paraṃ yatnamātasthe gurupūjane |
astre ca paramaṃ yogaṃ priyo droṇasya cābhawat ||1||

droṇena tu tadāhūya rahasyukto'nnasādhakaḥ |
andhakāre'rjunāyānnaṃ na deyaṃ te kathañcana ||2||

tataḥ kadācidbhuñjāne prawawau wāyurarjune |
tena tatra pradīpaḥ sa dīpyamāno niwāpitaḥ ||3||

bhuṅkta ewārjuno bhaktaṃ na cāsyāsyādwyamuhyata |
hastastejaswino nityamannagrahaṇakāraṇāt ||4||

tadabhyāsakṛtaṃ matwā rātrāwabhyasta pāṇḍawaḥ ||4||

tasya jyātalanirghoṣaṃ droṇaḥ śuśrāwa bhārata |
upetya cainamutthāya pariṣwajyedamabrawīt ||5||

prayatiṣye tathā kartuṃ yathā nānyo dhanurdharaḥ |
twatsamo bhawitā loke satyametadbrawīmi te ||6||

tato droṇo'rjunaṃ bhūyo ratheṣu ca gajeṣu ca |
aśweṣu bhūmāwapi ca raṇaśikṣāmaśikṣayat ||7||

gadāyuddhe'sicaryāyāṃ tomaraprāsaśaktiṣu |
droṇaḥ saṅkīrṇayuddheṣu śikṣayāmāsa pāṇḍawam ||8||

tasya tatkauśalaṃ dṛṣṭwā dhanurwedajighṛkṣawaḥ |
rājāno rājaputrāśca samājagmuḥ sahasraśaḥ ||9||

tato niṣādarājasya hiraṇyadhanuṣaḥ sutaḥ |
ekalawyo mahārāja droṇamabhyājagāma ha ||10||

na sa taṃ pratijagrāha naiṣādiriti cintayan |
śiṣyaṃ dhanuṣi dharmajñasteṣāmewānwawekṣayā ||11||

sa tu droṇasya śirasā pādau gṛhya parantapaḥ |
araṇyamanusamprāptaḥ kṛtwā droṇaṃ mahīmayam ||12||

tasminnācāryawṛttiṃ ca paramāmāsthitastadā |
iṣwastre yogamātasthe paraṃ niyamamāsthitaḥ ||13||

parayā śraddhayā yukto yogena parameṇa ca |
wimokṣādānasandhāne laghutwaṃ paramāpa saḥ ||14||

atha droṇābhyanujñātāḥ kadācitkurupāṇḍawāḥ |
rathairwiniryayuḥ sarwe mṛgayāmarimardanāḥ ||15||

tatropakaraṇaṃ gṛhya naraḥ kaścidyadṛcchayā |
rājannanujagāmaikaḥ śwānamādāya pāṇḍawān ||16||

teṣāṃ wicaratāṃ tatra tattatkarma cikīrṣatām |
śwā caransa wane mūḍho naiṣādiṃ prati jagmiwān ||17||

sa kṛṣṇaṃ maladigdhāṅgaṃ kṛṣṇājinadharaṃ wane |
naiṣādiṃ śwā samālakṣya bhaṣaṃstasthau tadantike ||18||

tadā tasyātha bhaṣataḥ śunaḥ sapta śarānmukhe |
lāghawaṃ darśayannastre mumoca yugapadyathā ||19||

sa tu śwā śarapūrṇāsyaḥ pāṇḍawānājagāma ha |
taṃ dṛṣṭwā pāṇḍawā wīrā wismayaṃ paramaṃ yayuḥ ||20||

lāghawaṃ śabdawedhitwaṃ dṛṣṭwā tatparamaṃ tadā |
prekṣya taṃ wrīḍitāścāsanpraśaśaṃsuśca sarwaśaḥ ||21||

taṃ tato'nweṣamāṇāste wane wananiwāsinam |
dadṛśuḥ pāṇḍawā rājannasyantamaniśaṃ śarān ||22||

na cainamabhyajānaṃste tadā wikṛtadarśanam |
athainaṃ paripapracchuḥ ko bhawānkasya wetyuta ||23||

ekalawya uwāca||

niṣādādhipaterwīrā hiraṇyadhanuṣaḥ sutam |
droṇaśiṣyaṃ ca māṃ witta dhanurwedakṛtaśramam ||24||

waiśampāyana uwāca||

te tamājñāya tattwena punarāgamya pāṇḍawāḥ |
yathāwṛttaṃ ca te sarwaṃ droṇāyācakhyuradbhutam ||25||

kaunteyastwarjuno rājannekalawyamanusmaran |
raho droṇaṃ samāgamya praṇayādidamabrawīt ||26||

nanwahaṃ parirabhyaikaḥ prītipūrwamidaṃ wacaḥ |
bhawatokto na me śiṣyastwadwiśiṣṭo bhawiṣyati ||27||

atha kasmānmadwiśiṣṭo lokādapi ca wīryawān |
astyanyo bhawataḥ śiṣyo niṣādādhipateḥ sutaḥ ||28||

muhūrtamiwa taṃ droṇaścintayitwā winiścayam |
sawyasācinamādāya naiṣādiṃ prati jagmiwān ||29||

dadarśa maladigdhāṅgaṃ jaṭilaṃ cīrawāsasam |
ekalawyaṃ dhanuṣpāṇimasyantamaniśaṃ śarān ||30||

ekalawyastu taṃ dṛṣṭwā droṇamāyāntamantikāt |
abhigamyopasaṅgṛhya jagāma śirasā mahīm ||31||

pūjayitwā tato droṇaṃ widhiwatsa niṣādajaḥ |
niwedya śiṣyamātmānaṃ tasthau prāñjaliragrataḥ ||32||

tato droṇo'brawīdrājannekalawyamidaṃ wacaḥ |
yadi śiṣyo'si me tūrṇaṃ wetanaṃ sampradīyatām ||33||

ekalawyastu tacchrutwā prīyamāṇo'brawīdidam |
kiṃ prayacchāmi bhagawannājñāpayatu māṃ guruḥ ||34||

na hi kiñcidadeyaṃ me gurawe brahmawittama |
tamabrawīttwayāṅguṣṭho dakṣiṇo dīyatāṃ mama ||35||

ekalawyastu tacchrutwā waco droṇasya dāruṇam |
pratijñāmātmano rakṣansatye ca nirataḥ sadā ||36||

tathaiwa hṛṣṭawadanastathaiwādīnamānasaḥ |
chittwāwicārya taṃ prādāddroṇāyāṅguṣṭhamātmanaḥ ||37||

tataḥ paraṃ tu naiṣādiraṅgulībhirwyakarṣata |
na tathā sa tu śīghro'bhūdyathā pūrwaṃ narādhipa ||38||

tato'rjunaḥ prītamanā babhūwa wigatajwaraḥ |
droṇaśca satyawāgāsīnnānyo'bhyabhawadarjunam ||39||

droṇasya tu tadā śiṣyau gadāyogyāṃ wiśeṣataḥ |
duryodhanaśca bhīmaśca kurūṇāmabhyagacchatām ||40||

aśwatthāmā rahasyeṣu sarweṣwabhyadhiko'bhawat |
tathāti puruṣānanyāntsārukau yamajāwubhau ||41||

yudhiṣṭhiro rathaśreṣṭhaḥ sarwatra tu dhanañjayaḥ ||41||

prathitaḥ sāgarāntāyāṃ rathayūthapayūthapaḥ |
buddhiyogabalotsāhaiḥ sarwāstreṣu ca pāṇḍawaḥ ||42||

astre gurwanurāge ca wiśiṣṭo'bhawadarjunaḥ |
tulyeṣwastropadeśeṣu sauṣṭhawena ca wīryawān ||43||

ekaḥ sarwakumārāṇāṃ babhūwātiratho'rjunaḥ ||43||

prāṇādhikaṃ bhīmasenaṃ kṛtawidyaṃ dhanañjayam |
dhārtarāṣṭrā durātmāno nāmṛṣyanta narādhipa ||44||

tāṃstu sarwānsamānīya sarwawidyāsu niṣṭhitān |
droṇaḥ praharaṇajñāne jijñāsuḥ puruṣarṣabha ||45||

kṛtrimaṃ bhāsamāropya wṛkṣāgre śilpibhiḥ kṛtam |
awijñātaṃ kumārāṇāṃ lakṣyabhūtamupādiśat ||46||

droṇa uwāca||

śīghraṃ bhawantaḥ sarwe wai dhanūṃṣyādāya satwarāḥ |
bhāsametaṃ samuddiśya tiṣṭhantāṃ saṃhiteṣawaḥ ||47||

madwākyasamakālaṃ ca śiro'sya winipātyatām |
ekaikaśo niyokṣyāmi tathā kuruta putrakāḥ ||48||

waiśampāyana uwāca||

tato yudhiṣṭhiraṃ pūrwamuwācāṅgirasāṃ waraḥ |
sandhatswa bāṇaṃ durdharṣa madwākyānte wimuñca ca ||49||

tato yudhiṣṭhiraḥ pūrwaṃ dhanurgṛhya mahārawam |
tasthau bhāsaṃ samuddiśya guruwākyapracoditaḥ ||50||

tato witatadhanwānaṃ droṇastaṃ kurunandanam |
sa muhūrtāduwācedaṃ wacanaṃ bharatarṣabha ||51||

paśyasyenaṃ drumāgrasthaṃ bhāsaṃ narawarātmaja |
paśyāmītyewamācāryaṃ pratyuwāca yudhiṣṭhiraḥ ||52||

sa muhūrtādiwa punardroṇastaṃ pratyabhāṣata |
atha wṛkṣamimaṃ māṃ wā bhrātṛnwāpi prapaśyasi ||53||

tamuwāca sa kaunteyaḥ paśyāmyenaṃ wanaspatim |
bhawantaṃ ca tathā bhrātṛnbhāsaṃ ceti punaḥ punaḥ ||54||

tamuwācāpasarpeti droṇo'prītamanā iwa |
naitacchakyaṃ twayā weddhuṃ lakṣyamityewa kutsayan ||55||

tato duryodhanādīṃstāndhārtarāṣṭrānmahāyaśāḥ |
tenaiwa kramayogena jijñāsuḥ paryapṛcchata ||56||

anyāṃśca śiṣyānbhīmādīnrājñaścaiwānyadeśajān |
tathā ca sarwe sarwaṃ tatpaśyāma iti kutsitāḥ ||57||

tato dhanañjayaṃ droṇaḥ smayamāno'bhyabhāṣata |
twayedānīṃ prahartawyametallakṣyaṃ niśamyatām ||58||

madwākyasamakālaṃ te moktawyo'tra bhaweccharaḥ |
witatya kārmukaṃ putra tiṣṭha tāwanmuhūrtakam ||59||

ewamuktaḥ sawyasācī maṇḍalīkṛtakārmukaḥ |
tasthau lakṣyaṃ samuddiśya guruwākyapracoditaḥ ||60||

muhūrtādiwa taṃ droṇastathaiwa samabhāṣata |
paśyasyenaṃ sthitaṃ bhāsaṃ drumaṃ māmapi wetyuta ||61||

paśyāmyenaṃ bhāsamiti droṇaṃ pārtho'bhyabhāṣata |
na tu wṛkṣaṃ bhawantaṃ wā paśyāmīti ca bhārata ||62||

tataḥ prītamanā droṇo muhūrtādiwa taṃ punaḥ |
pratyabhāṣata durdharṣaḥ pāṇḍawānāṃ ratharṣabham ||63||

bhāsaṃ paśyasi yadyenaṃ tathā brūhi punarwacaḥ |
śiraḥ paśyāmi bhāsasya na gātramiti so'brawīt ||64||

arjunenaiwamuktastu droṇo hṛṣṭatanūruhaḥ |
muñcaswetyabrawītpārthaṃ sa mumocāwicārayan ||65||

tatastasya nagasthasya kṣureṇa niśitena ha |
śira utkṛtya tarasā pātayāmāsa pāṇḍawaḥ ||66||

tasminkarmaṇi saṃsiddhe paryaśwajata phalgunam |
mene ca drupadaṃ saṅkhye sānubandhaṃ parājitam ||67||

kasyacittwatha kālasya saśiṣyo'ṅgirasāṃ waraḥ |
jagāma gaṅgāmabhito majjituṃ bharatarṣabha ||68||

awagāḍhamatho droṇaṃ salile salilecaraḥ |
grāho jagrāha balawāñjaṅghānte kālacoditaḥ ||69||

sa samartho'pi mokṣāya śiṣyānsarwānacodayat |
grāhaṃ hatwā mokṣayadhwaṃ māmiti twarayanniwa ||70||

tadwākyasamakālaṃ tu bībhatsurniśitaiḥ śaraiḥ |
āwāpaiḥ pañcabhirgrāhaṃ magnamambhasyatāḍayat ||71||

itare tu wisaṃmūḍhāstatra tatra prapedire ||71||

taṃ ca dṛṣṭwā kriyopetaṃ droṇo'manyata pāṇḍawam |
wiśiṣṭaṃ sarwaśiṣyebhyaḥ prītimāṃścābhawattadā ||72||

sa pārthabāṇairbahudhā khaṇḍaśaḥ parikalpitaḥ |
grāhaḥ pañcatwamāpede jaṅghāṃ tyaktwā mahātmanaḥ ||73||

athābrawīnmahātmānaṃ bhāradwājo mahāratham |
gṛhāṇedaṃ mahābāho wiśiṣṭamatidurdharam ||74||

astraṃ brahmaśiro nāma saprayoganiwartanam ||74||

na ca te mānuṣeṣwetatprayoktawyaṃ kathañcana |
jagadwinirdahedetadalpatejasi pātitam ||75||

asāmānyamidaṃ tāta lokeṣwastraṃ nigadyate |
taddhārayethāḥ prayataḥ śṛṇu cedaṃ waco mama ||76||

bādhetāmānuṣaḥ śatruryadā twāṃ wīra kaścana |
tadwadhāya prayuñjīthāstadāstramidamāhawe ||77||

tatheti tatpratiśrutya bībhatsuḥ sa kṛtāñjaliḥ |
jagrāha paramāstraṃ tadāha cainaṃ punarguruḥ ||78||

bhawitā twatsamo nānyaḥ pumāṃlloke dhanurdharaḥ ||78||






              jatugṛhadāhaparwa
                  124


waiśampāyana uwāca||

kṛtāstrāndhārtarāṣṭrāṃśca pāṇḍuputrāṃśca bhārata |
dṛṣṭwā droṇo'brawīdrājandhṛtarāṣṭraṃ janeśwaram ||1||

kṛpasya somadattasya bāhlīkasya ca dhīmataḥ |
gāṅgeyasya ca sāṃnidhye wyāsasya widurasya ca ||2||

rājansamprāptawidyāste kumarāḥ kurusattama |
te darśayeyuḥ swāṃ śikṣāṃ rājannanumate tawa ||3||

tato'brawīnmahārājaḥ prahṛṣṭenāntarātmanā |
bhāradwāja mahatkarma kṛtaṃ te dwijasattama ||4||

yadā tu manyase kālaṃ yasmindeśe yathā yathā |
tathā tathā widhānāya swayamājñāpayaswa mām ||5||

spṛhayāmyadya nirwedātpuruṣāṇāṃ sacakṣuṣām |
astrahetoḥ parākrāntānye me drakṣyanti putrakān ||6||

kṣattaryadgururācāryo brawīti kuru tattathā |
na hīdṛśaṃ priyaṃ manye bhawitā dharmawatsala ||7||

tato rājānamāmantrya widurānugato bahiḥ |
bhāradwājo mahāprājño māpayāmāsa medinīm ||8||

samāmawṛkṣāṃ nirgulmāmudakprawaṇasaṃsthitām ||8||

tasyāṃ bhūmau baliṃ cakre tithau nakṣatrapūjite |
awaghuṣṭaṃ pure cāpi tadarthaṃ wadatāṃ wara ||9||

raṅgabhūmau suwipulaṃ śāstradṛṣṭaṃ yathāwidhi |
prekṣāgāraṃ suwihitaṃ cakrustatra ca śilpinaḥ ||10||

rājñaḥ sarwāyudhopetaṃ strīṇāṃ caiwa nararṣabha ||10||

mañcāṃśca kārayāmāsustatra jānapadā janāḥ |
wipulānucchrayopetāñśibikāśca mahādhanāḥ ||11||

tasmiṃstato'hani prāpte rājā sasaciwastadā |
bhīṣmaṃ pramukhataḥ kṛtwā kṛpaṃ cācāryasattamam ||12||

muktājālaparikṣiptaṃ waiḍūryamaṇibhūṣitam |
śātakumbhamayaṃ diwyaṃ prekṣāgāramupāgamat ||13||

gāndhārī ca mahābhāgā kuntī ca jayatāṃ wara |
striyaśca sarwā yā rājñaḥ sapreṣyāḥ saparicchadāḥ ||14||

harṣādāruruhurmañcānmeruṃ dewastriyo yathā ||14||

brāhmaṇakṣatriyādyaṃ ca cāturwarṇyaṃ purāddrutam |
darśanepsu samabhyāgātkumārāṇāṃ kṛtāstratām ||15||

prawāditaiśca wāditrairjanakautūhalena ca |
mahārṇawa iwa kṣubdhaḥ samājaḥ so'bhawattadā ||16||

tataḥ śuklāmbaradharaḥ śuklayajñopawītawān |
śuklakeśaḥ sitaśmaśruḥ śuklamālyānulepanaḥ ||17||

raṅgamadhyaṃ tadācāryaḥ saputraḥ prawiweśa ha |
nabho jaladharairhīnaṃ sāṅgāraka iwāṃśumān ||18||

sa yathāsamayaṃ cakre baliṃ balawatāṃ waraḥ |
brāhmaṇāṃścātra mantrajñānwācayāmāsa maṅgalam ||19||

atha puṇyāhaghoṣasya puṇyasya tadanantaram |
wiwiśurwiwidhaṃ gṛhya śastropakaraṇaṃ narāḥ ||20||

tato baddhatanutrāṇā baddhakakṣyā mahābalāḥ |
baddhatūṇāḥ sadhanuṣo wiwiśurbharatarṣabhāḥ ||21||

anujyeṣṭhaṃ ca te tatra yudhiṣṭhirapurogamāḥ |
cakrurastraṃ mahāwīryāḥ kumārāḥ paramādbhutam ||22||

keciccharākṣepabhayācchirāṃsyawananāmire |
manujā dhṛṣṭamapare wīkṣāṃ cakruḥ sawismayāḥ ||23||

te sma lakṣyāṇi wiwidhurbāṇairnāmāṅkaśobhitaiḥ |
wiwidhairlāghawotsṛṣṭairuhyanto wājibhirdrutam ||24||

tatkumārabalaṃ tatra gṛhītaśarakārmukam |
gandharwanagarākāraṃ prekṣya te wismitābhawan ||25||

sahasā cukruśustatra narāḥ śatasahasraśaḥ |
wismayotphullanayanāḥ sādhu sādhwiti bhārata ||26||

kṛtwā dhanuṣi te mārgānrathacaryāsu cāsakṛt |
gajapṛṣṭhe'śwapṛṣṭhe ca niyuddhe ca mahābalāḥ ||27||

gṛhītakhaḍgacarmāṇastato bhūyaḥ prahāriṇaḥ |
tsarumārgānyathoddiṣṭāṃśceruḥ sarwāsu bhūmiṣu ||28||

lāghawaṃ sauṣṭhawaṃ śobhāṃ sthiratwaṃ dṛḍhamuṣṭitām |
dadṛśustatra sarweṣāṃ prayoge khaḍgacarmaṇām ||29||

atha tau nityasaṃhṛṣṭau suyodhanawṛkodarau |
awatīrṇau gadāhastāwekaśṛṅgāwiwācalau ||30||

baddhakakṣyau mahābāhū pauruṣe paryawasthitau |
bṛṃhantau wāśitāhetoḥ samadāwiwa kuñjarau ||31||

tau pradakṣiṇasawyāni maṇḍalāni mahābalau |
ceraturnirmalagadau samadāwiwa gowṛṣau ||32||

widuro dhṛtarāṣṭrāya gāndhāryai pāṇḍawāraṇiḥ |
nyawedayetāṃ tatsarwaṃ kumārāṇāṃ wiceṣṭitam ||33||






                  125


waiśampāyana uwāca||

kururāje ca raṅgasthe bhīme ca balināṃ ware |
pakṣapātakṛtasnehaḥ sa dwidhewābhawajjanaḥ ||1||

hā wīra kururājeti hā bhīmeti ca nardatām |
puruṣāṇāṃ suwipulāḥ praṇādāḥ sahasotthitāḥ ||2||

tataḥ kṣubdhārṇawanibhaṃ raṅgamālokya buddhimān |
bhāradwājaḥ priyaṃ putramaśwatthāmānamabrawīt ||3||

wārayaitau mahāwīryau kṛtayogyāwubhāwapi |
mā bhūdraṅgaprakopo'yaṃ bhīmaduryodhanodbhawaḥ ||4||

tatastāwudyatagadau guruputreṇa wāritau |
yugāntānilasaṅkṣubdhau mahāwegāwiwārṇawau ||5||

tato raṅgāṅgaṇagato droṇo wacanamabrawīt |
niwārya wāditragaṇaṃ mahāmeghanibhaswanam ||6||

yo me putrātpriyataraḥ sarwāstrawiduṣāṃ waraḥ |
aindririndrānujasamaḥ sa pārtho dṛśyatāmiti ||7||

ācāryawacanenātha kṛtaswastyayano yuwā |
baddhagodhāṅgulitrāṇaḥ pūrṇatūṇaḥ sakārmukaḥ ||8||

kāñcanaṃ kawacaṃ bibhratpratyadṛśyata phalgunaḥ |
sārkaḥ sendrāyudhataḍitsasandhya iwa toyadaḥ ||9||

tataḥ sarwasya raṅgasya samutpiñjo'bhawanmahān |
prāwādyanta ca wādyāni saśaṅkhāni samantataḥ ||10||

eṣa kuntīsutaḥ śrīmāneṣa pāṇḍawamadhyamaḥ |
eṣa putro mahendrasya kurūṇāmeṣa rakṣitā ||11||

eṣo'strawiduṣāṃ śreṣṭha eṣa dharmabhṛtāṃ waraḥ |
eṣa śīlawatāṃ cāpi śīlajñānanidhiḥ paraḥ ||12||

ityewamatulā wācaḥ śṛṇwantyāḥ prekṣakeritāḥ |
kuntyāḥ prasnawasaṃmiśrairasraiḥ klinnamuro'bhawat ||13||

tena śabdena mahatā pūrṇaśrutirathābrawīt |
dhṛtarāṣṭro naraśreṣṭho widuraṃ hṛṣṭamānasaḥ ||14||

kṣattaḥ kṣubdhārṇawanibhaḥ kimeṣa sumahāswanaḥ |
sahasaiwotthito raṅge bhindanniwa nabhastalam ||15||

widura uwāca||

eṣa pārtho mahārāja phalgunaḥ pāṇḍunandanaḥ |
awatīrṇaḥ sakawacastatraiṣa sumahāswanaḥ ||16||

dhṛtarāṣṭra uwāca||

dhanyo'smyanugṛhīto'smi rakṣito'smi mahāmate |
pṛthāraṇisamudbhūtaistribhiḥ pāṇḍawawahnibhiḥ ||17||

waiśampāyana uwāca||

tasminsamudite raṅge kathañcitparyawasthite |
darśayāmāsa bībhatsurācāryādastralāghawam ||18||

āgneyenāsṛjadwahniṃ wāruṇenāsṛjatpayaḥ |
wāyawyenāsṛjadwāyuṃ pārjanyenāsṛjadghanān ||19||

bhaumena prāwiśadbhūmiṃ pārwatenāsṛjadgirīn |
antardhānena cāstreṇa punarantarhito'bhawat ||20||

kṣaṇātprāṃśuḥ kṣaṇāddhraswaḥ kṣaṇācca rathadhūrgataḥ |
kṣaṇena rathamadhyasthaḥ kṣaṇenāwāpatanmahīm ||21||

sukumāraṃ ca sūkṣmaṃ ca guruṃ cāpi gurupriyaḥ |
sauṣṭhawenābhisaṃyuktaḥ so'widhyadwiwidhaiḥ śaraiḥ ||22||

bhramataśca warāhasya lohasya pramukhe samam |
pañca bāṇānasaṃsaktānsa mumocaikabāṇawat ||23||

gawye wiṣāṇakośe ca cale rajjwawalambite |
nicakhāna mahāwīryaḥ sāyakānekawiṃśatim ||24||

ityewamādi sumahatkhaḍge dhanuṣi cābhawat |
gadāyāṃ śastrakuśalo darśanāni wyadarśayat ||25||

tataḥ samāptabhūyiṣṭhe tasminkarmaṇi bhārata |
mandībhūte samāje ca wāditrasya ca niswane ||26||

dwāradeśātsamudbhūto māhātmya balasūcakaḥ |
wajraniṣpeṣasadṛśaḥ śuśruwe bhujaniswanaḥ ||27||

dīryante kiṃ nu girayaḥ kiṃ swidbhūmirwidīryate |
kiṃ swidāpūryate wyoma jalabhāraghanairghanaiḥ ||28||

raṅgasyaiwaṃ matirabhūtkṣaṇena wasudhādhipa |
dwāraṃ cābhimukhāḥ sarwe babhūwuḥ prekṣakāstadā ||29||

pañcabhirbhrātṛbhiḥ pārthairdroṇaḥ pariwṛto babhau |
pañcatāreṇa saṃyuktaḥ sāwitreṇewa candramāḥ ||30||

aśwatthāmnā ca sahitaṃ bhrātṛṇāṃ śatamūrjitam |
duryodhanamamitraghnamutthitaṃ paryawārayat ||31||

sa taistadā bhrātṛbhirudyatāyudhai; rwṛto gadāpāṇirawasthitaiḥ sthitaḥ |
babhau yathā dānawasaṅkṣaye purā; puraṃdaro dewagaṇaiḥ samāwṛtaḥ ||32||






                  126


waiśampāyana uwāca||

datte'wakāśe puruṣairwismayotphullalocanaiḥ |
wiweśa raṅgaṃ wistīrṇaṃ karṇaḥ parapurañjayaḥ ||1||

sahajaṃ kawacaṃ bibhratkuṇḍaloddyotitānanaḥ |
sadhanurbaddhanistriṃśaḥ pādacārīwa parwataḥ ||2||

kanyāgarbhaḥ pṛthuyaśāḥ pṛthāyāḥ pṛthulocanaḥ |
tīkṣṇāṃśorbhāskarasyāṃśaḥ karṇo'rigaṇasūdanaḥ ||3||

siṃharṣabhagajendrāṇāṃ tulyawīryaparākramaḥ |
dīptikāntidyutiguṇaiḥ sūryendujwalanopamaḥ ||4||

prāṃśuḥ kanakatālābhaḥ siṃhasaṃhanano yuwā |
asaṅkhyeyaguṇaḥ śrīmānbhāskarasyātmasambhawaḥ ||5||

sa nirīkṣya mahābāhuḥ sarwato raṅgamaṇḍalam |
praṇāmaṃ droṇakṛpayornātyādṛtamiwākarot ||6||

sa sāmājajanaḥ sarwo niścalaḥ sthiralocanaḥ |
ko'yamityāgatakṣobhaḥ kautūhalaparo'bhawat ||7||

so'brawīnmeghadhīreṇa swareṇa wadatāṃ waraḥ |
bhrātā bhrātaramajñātaṃ sāwitraḥ pākaśāsanim ||8||

pārtha yatte kṛtaṃ karma wiśeṣawadahaṃ tataḥ |
kariṣye paśyatāṃ nṛṇāṃ mātmanā wismayaṃ gamaḥ ||9||

asamāpte tatastasya wacane wadatāṃ wara |
yantrotkṣipta iwa kṣipramuttasthau sarwato janaḥ ||10||

prītiśca puruṣawyāghra duryodhanamathāspṛśat |
hrīśca krodhaśca bībhatsuṃ kṣaṇenānwawiśacca ha ||11||

tato droṇābhyanujñātaḥ karṇaḥ priyaraṇaḥ sadā |
yatkṛtaṃ tatra pārthena taccakāra mahābalaḥ ||12||

atha duryodhanastatra bhrātṛbhiḥ saha bhārata |
karṇaṃ pariṣwajya mudā tato wacanamabrawīt ||13||

swāgataṃ te mahābāho diṣṭyā prāpto'si mānada |
ahaṃ ca kururājyaṃ ca yatheṣṭamupabhujyatām ||14||

karṇa uwāca||

kṛtaṃ sarweṇa me'nyena sakhitwaṃ ca twayā wṛṇe |
dwandwayuddhaṃ ca pārthena kartumicchāmi bhārata ||15||

duryodhana uwāca||

bhuṅkṣwa bhogānmayā sārdhaṃ bandhūnāṃ priyakṛdbhawa |
durhṛdāṃ kuru sarweṣāṃ mūrdhni pādamariṃdama ||16||

waiśampāyana uwāca||

tataḥ kṣiptamiwātmānaṃ matwā pārtho'bhyabhāṣata |
karṇaṃ bhrātṛsamūhasya madhye'calamiwa sthitam ||17||

anāhūtopasṛptānāmanāhūtopajalpinām |
ye lokāstānhataḥ karṇa mayā twaṃ pratipatsyase ||18||

karṇa uwāca||

raṅgo'yaṃ sarwasāmānyaḥ kimatra tawa phalguna |
wīryaśreṣṭhāśca rājanyā balaṃ dharmo'nuwartate ||19||

kiṃ kṣepairdurbalāśwāsaiḥ śaraiḥ kathaya bhārata |
guroḥ samakṣaṃ yāwatte harāmyadya śiraḥ śaraiḥ ||20||

waiśampāyana uwāca||

tato droṇābhyanujñātaḥ pārthaḥ parapurañjayaḥ |
bhrātṛbhistwarayāśliṣṭo raṇāyopajagāma tam ||21||

tato duryodhanenāpi sabhrātrā samarodyataḥ |
pariṣwaktaḥ sthitaḥ karṇaḥ pragṛhya saśaraṃ dhanuḥ ||22||

tataḥ sawidyutstanitaiḥ sendrāyudhapurojawaiḥ |
āwṛtaṃ gaganaṃ meghairbalākāpaṅktihāsibhiḥ ||23||

tataḥ snehāddharihayaṃ dṛṣṭwā raṅgāwalokinam |
bhāskaro'pyanayannāśaṃ samīpopagatānghanān ||24||

meghacchāyopagūḍhastu tato'dṛśyata pāṇḍawaḥ |
sūryātapaparikṣiptaḥ karṇo'pi samadṛśyata ||25||

dhārtarāṣṭrā yataḥ karṇastasmindeśe wyawasthitāḥ |
bhāradwājaḥ kṛpo bhīṣmo yataḥ pārthastato'bhawan ||26||

dwidhā raṅgaḥ samabhawatstrīṇāṃ dwaidhamajāyata |
kuntibhojasutā mohaṃ wijñātārthā jagāma ha ||27||

tāṃ tathā mohasampannāṃ widuraḥ sarwadharmawit |
kuntīmāśwāsayāmāsa prokṣyādbhiścandanokṣitaiḥ ||28||

tataḥ pratyāgataprāṇā tāwubhāwapi daṃśitau |
putrau dṛṣṭwā susantaptā nānwapadyata kiñcana ||29||

tāwudyatamahācāpau kṛpaḥ śāradwato'brawīt |
dwandwayuddhasamācāre kuśalaḥ sarwadharmawit ||30||

ayaṃ pṛthāyāstanayaḥ kanīyānpāṇḍunandanaḥ |
kaurawo bhawatā sārdhaṃ dwandwayuddhaṃ kariṣyati ||31||

twamapyewaṃ mahābāho mātaraṃ pitaraṃ kulam |
kathayaswa narendrāṇāṃ yeṣāṃ twaṃ kulawardhanaḥ ||32||

tato widitwā pārthastwāṃ pratiyotsyati wā na wā ||32||

ewamuktasya karṇasya wrīḍāwanatamānanam |
babhau warṣāmbubhiḥ klinnaṃ padmamāgalitaṃ yathā ||33||

duryodhana uwāca||

ācārya triwidhā yonī rājñāṃ śāstrawiniścaye |
tatkulīnaśca śūraśca senāṃ yaśca prakarṣati ||34||

yadyayaṃ phalguno yuddhe nārājñā yoddhumicchati |
tasmādeṣo'ṅgawiṣaye mayā rājye'bhiṣicyate ||35||

waiśampāyana uwāca||

tatastasminkṣaṇe karṇaḥ salājakusumairghaṭaiḥ |
kāñcanaiḥ kāñcane pīṭhe mantrawidbhirmahārathaḥ ||36||

abhiṣikto'ṅgarājye sa śriyā yukto mahābalaḥ ||36||

sacchatrawālawyajano jayaśabdāntareṇa ca |
uwāca kaurawaṃ rājā rājānaṃ taṃ wṛṣastadā ||37||

asya rājyapradānasya sadṛśaṃ kiṃ dadāni te |
prabrūhi rājaśārdūla kartā hyasmi tathā nṛpa ||38||

atyantaṃ sakhyamicchāmītyāha taṃ sa suyodhanaḥ ||38||

ewamuktastataḥ karṇastatheti pratyabhāṣata |
harṣāccobhau samāśliṣya parāṃ mudamawāpatuḥ ||39||






                  127


waiśampāyana uwāca||

tataḥ srastottarapaṭaḥ sapraswedaḥ sawepathuḥ |
wiweśādhiratho raṅgaṃ yaṣṭiprāṇo hwayanniwa ||1||

tamālokya dhanustyaktwā pitṛgaurawayantritaḥ |
karṇo'bhiṣekārdraśirāḥ śirasā samawandata ||2||

tataḥ pādāwawacchādya paṭāntena sasambhramaḥ |
putreti paripūrṇārthamabrawīdrathasārathiḥ ||3||

pariṣwajya ca tasyātha mūrdhānaṃ snehawiklawaḥ |
aṅgarājyābhiṣekārdramaśrubhiḥ siṣice punaḥ ||4||

taṃ dṛṣṭwā sūtaputro'yamiti niścitya pāṇḍawaḥ |
bhīmasenastadā wākyamabrawītprahasanniwa ||5||

na twamarhasi pārthena sūtaputra raṇe wadham |
kulasya sadṛśastūrṇaṃ pratodo gṛhyatāṃ twayā ||6||

aṅgarājyaṃ ca nārhastwamupabhoktuṃ narādhama |
śwā hutāśasamīpasthaṃ puroḍāśamiwādhware ||7||

ewamuktastataḥ karṇaḥ kiñcitprasphuritādharaḥ |
gaganasthaṃ winiḥśwasya diwākaramudaikṣata ||8||

tato duryodhanaḥ kopādutpapāta mahābalaḥ |
bhrātṛpadmawanāttasmānmadotkaṭa iwa dwipaḥ ||9||

so'brawīdbhīmakarmāṇaṃ bhīmasenamawasthitam |
wṛkodara na yuktaṃ te wacanaṃ waktumīdṛśam ||10||

kṣatriyāṇāṃ balaṃ jyeṣṭhaṃ yoddhawyaṃ kṣatrabandhunā |
śūrāṇāṃ ca nadīnāṃ ca prabhawā durwidāḥ kila ||11||

salilādutthito wahniryena wyāptaṃ carācaram |
dadhīcasyāsthito wajraṃ kṛtaṃ dānawasūdanam ||12||

āgneyaḥ kṛttikāputro raudro gāṅgeya ityapi |
śrūyate bhagawāndewaḥ sarwaguhyamayo guhaḥ ||13||

kṣatriyābhyaśca ye jātā brāhmaṇāste ca wiśrutāḥ |
ācāryaḥ kalaśājjātaḥ śarastambādguruḥ kṛpaḥ ||14||

bhawatāṃ ca yathā janma tadapyāgamitaṃ nṛpaiḥ ||14||

sakuṇḍalaṃ sakawacaṃ diwyalakṣaṇalakṣitam |
kathamādityasaṅkāśaṃ mṛgī wyāghraṃ janiṣyati ||15||

pṛthiwīrājyamarho'yaṃ nāṅgarājyaṃ nareśwaraḥ |
anena bāhuwīryeṇa mayā cājñānuwartinā ||16||

yasya wā manujasyedaṃ na kṣāntaṃ madwiceṣṭitam |
rathamāruhya padbhyāṃ wā wināmayatu kārmukam ||17||

tataḥ sarwasya raṅgasya hāhākāro mahānabhūt |
sādhuwādānusambaddhaḥ sūryaścāstamupāgamat ||18||

tato duryodhanaḥ karṇamālambyātha kare nṛpa |
dīpikāgnikṛtālokastasmādraṅgādwiniryayau ||19||

pāṇḍawāśca sahadroṇāḥ sakṛpāśca wiśāṃ pate |
bhīṣmeṇa sahitāḥ sarwe yayuḥ swaṃ swaṃ niweśanam ||20||

arjuneti janaḥ kaścitkaścitkarṇeti bhārata |
kaścidduryodhanetyewaṃ bruwantaḥ prasthitāstadā ||21||

kuntyāśca pratyabhijñāya diwyalakṣaṇasūcitam |
putramaṅgeśwaraṃ snehācchannā prītirawardhata ||22||

duryodhanasyāpi tadā karṇamāsādya pārthiwa |
bhayamarjunasāñjātaṃ kṣipramantaradhīyata ||23||

sa cāpi wīraḥ kṛtaśastraniśramaḥ; pareṇa sāmnābhyawadatsuyodhanam |
yudhiṣṭhirasyāpyabhawattadā mati; rna karṇatulyo'sti dhanurdharaḥ kṣitau ||24||






                  128


waiśampāyana uwāca||

tataḥ śiṣyānsamānīya ācāryārthamacodayat |
droṇaḥ sarwānaśeṣeṇa dakṣiṇārthaṃ mahīpate ||1||

pāñcālarājaṃ drupadaṃ gṛhītwā raṇamūrdhani |
paryānayata bhadraṃ waḥ sā syātparamadakṣiṇā ||2||

tathetyuktwā tu te sarwe rathaistūrṇaṃ prahāriṇaḥ |
ācāryadhanadānārthaṃ droṇena sahitā yayuḥ ||3||

tato'bhijagmuḥ pāñcālānnighnantaste nararṣabhāḥ |
mamṛdustasya nagaraṃ drupadasya mahaujasaḥ ||4||

te yajñasenaṃ drupadaṃ gṛhītwā raṇamūrdhani |
upājahruḥ sahāmātyaṃ droṇāya bharatarṣabhāḥ ||5||

bhagnadarpaṃ hṛtadhanaṃ tathā ca waśamāgatam |
sa wairaṃ manasā dhyātwā droṇo drupadamabrawīt ||6||

pramṛdya tarasā rāṣṭraṃ puraṃ te mṛditaṃ mayā |
prāpya jīwanripuwaśaṃ sakhipūrwaṃ kimiṣyate ||7||

ewamuktwā prahasyainaṃ niścitya punarabrawīt |
mā bhaiḥ prāṇabhayādrājankṣamiṇo brāhmaṇā wayam ||8||

āśrame krīḍitaṃ yattu twayā bālye mayā saha |
tena saṃwardhitaḥ snehastwayā me kṣatriyarṣabha ||9||

prārthayeyaṃ twayā sakhyaṃ punarewa nararṣabha |
waraṃ dadāmi te rājanrājyasyārdhamawāpnuhi ||10||

arājā kila no rājñāṃ sakhā bhawitumarhati |
ataḥ prayatitaṃ rājye yajñasena mayā tawa ||11||

rājāsi dakṣiṇe kūle bhāgīrathyāhamuttare |
sakhāyaṃ māṃ wijānīhi pāñcāla yadi manyase ||12||

drupada uwāca||

anāścaryamidaṃ brahmanwikrānteṣu mahātmasu |
prīye twayāhaṃ twattaśca prītimicchāmi śāśwatīm ||13||

waiśampāyana uwāca||

ewamuktastu taṃ droṇo mokṣayāmāsa bhārata |
satkṛtya cainaṃ prītātmā rājyārdhaṃ pratyapādayat ||14||

mākandīmatha gaṅgāyāstīre janapadāyutām |
so'dhyāwasaddīnamanāḥ kāmpilyaṃ ca purottamam ||15||

dakṣiṇāṃścaiwa pāñcālānyāwaccarmaṇwatī nadī ||15||

droṇena wairaṃ drupadaḥ saṃsmaranna śaśāma ha |
kṣātreṇa ca balenāsya nāpaśyatsa parājayam ||16||

hīnaṃ widitwā cātmānaṃ brāhmaṇena balena ca |
putrajanma parīpsanwai sa rājā tadadhārayat ||17||

ahicchatraṃ ca wiṣayaṃ droṇaḥ samabhipadyata ||17||

ewaṃ rājannahicchatrā purī janapadāyutā |
yudhi nirjitya pārthena droṇāya pratipāditā ||18||






                  129


waiśampāyana uwāca||

prāṇādhikaṃ bhīmasenaṃ kṛtawidyaṃ dhanañjayam |
duryodhano lakṣayitwa paryatapyata durmatiḥ ||1||

tato waikartanaḥ karṇaḥ śakuniścāpi saubalaḥ |
anekairabhyupāyaistāñjighāṃsanti sma pāṇḍawān ||2||

pāṇḍawāścāpi tatsarwaṃ pratyajānannariṃdamāḥ |
udbhāwanamakurwanto widurasya mate sthitāḥ ||3||

guṇaiḥ samuditāndṛṣṭwā paurāḥ pāṇḍusutāṃstadā |
kathayanti sma sambhūya catwareṣu sabhāsu ca ||4||

prajñācakṣuracakṣuṣṭwāddhṛtarāṣṭro janeśwaraḥ |
rājyamaprāptawānpūrwaṃ sa kathaṃ nṛpatirbhawet ||5||

tathā bhīṣmaḥ śāntanawaḥ satyasandho mahāwrataḥ |
pratyākhyāya purā rājyaṃ nādya jātu grahīṣyati ||6||

te wayaṃ pāṇḍawaṃ jyeṣṭhaṃ taruṇaṃ wṛddhaśīlinam |
abhiṣiñcāma sādhwadya satyaṃ karuṇawedinam ||7||

sa hi bhīṣmaṃ śāntanawaṃ dhṛtarāṣṭraṃ ca dharmawit |
saputraṃ wiwidhairbhogairyojayiṣyati pūjayan ||8||

teṣāṃ duryodhanaḥ śrutwā tāni wākyāni bhāṣatām |
yudhiṣṭhirānuraktānāṃ paryatapyata durmatiḥ ||9||

sa tapyamāno duṣṭātmā teṣāṃ wāco na cakṣame |
īrṣyayā cābhisantapto dhṛtarāṣṭramupāgamat ||10||

tato wirahitaṃ dṛṣṭwā pitaraṃ pratipūjya saḥ |
paurānurāgasantaptaḥ paścādidamabhāṣata ||11||

śrutā me jalpatāṃ tāta paurāṇāmaśiwā giraḥ |
twāmanādṛtya bhīṣmaṃ ca patimicchanti pāṇḍawam ||12||

matametacca bhīṣmasya na sa rājyaṃ bubhūṣati |
asmākaṃ tu parāṃ pīḍāṃ cikīrṣanti pure janāḥ ||13||

pitṛtaḥ prāptawānrājyaṃ pāṇḍurātmaguṇaiḥ purā |
twamapyaguṇasaṃyogātprāptaṃ rājyaṃ na labdhawān ||14||

sa eṣa pāṇḍordāyādyaṃ yadi prāpnoti pāṇḍawaḥ |
tasya putro dhruwaṃ prāptastasya tasyeti cāparaḥ ||15||

te wayaṃ rājawaṃśena hīnāḥ saha sutairapi |
awajñātā bhawiṣyāmo lokasya jagatīpate ||16||

satataṃ nirayaṃ prāptāḥ parapiṇḍopajīwinaḥ |
na bhawema yathā rājaṃstathā śīghraṃ widhīyatām ||17||

abhawiṣyaḥ sthiro rājye yadi hi twaṃ purā nṛpa |
dhruwaṃ prāpsyāma ca wayaṃ rājyamapyawaśe jane ||18||






                  130


waiśampāyana uwāca||

dhṛtarāṣṭrastu putrasya śrutwā wacanamīdṛśam |
muhūrtamiwa sañcintya duryodhanamathābrawīt ||1||

dharmanityaḥ sadā pāṇḍurmamāsītpriyakṛddhitaḥ |
sarweṣu jñātiṣu tathā mayi twāsīdwiśeṣataḥ ||2||

nāsya kiñcinna jānāmi bhojanādi cikīrṣitam |
niwedayati nityaṃ hi mama rājyaṃ dhṛtawrataḥ ||3||

tasya putro yathā pāṇḍustathā dharmaparāyaṇaḥ |
guṇawāṃllokawikhyātaḥ paurāṇāṃ ca susaṃmataḥ ||4||

sa kathaṃ śakyamasmābhirapakraṣṭuṃ balāditaḥ |
pitṛpaitāmahādrājyātsasahāyo wiśeṣataḥ ||5||

bhṛtā hi pāṇḍunāmātyā balaṃ ca satataṃ bhṛtam |
bhṛtāḥ putrāśca pautrāśca teṣāmapi wiśeṣataḥ ||6||

te purā satkṛtāstāta pāṇḍunā paurawā janāḥ |
kathaṃ yudhiṣṭhirasyārthe na no hanyuḥ sabāndhawān ||7||

duryodhana uwāca||

ewametanmayā tāta bhāwitaṃ doṣamātmani |
dṛṣṭwā prakṛtayaḥ sarwā arthamānena yojitāḥ ||8||

dhruwamasmatsahāyāste bhawiṣyanti pradhānataḥ |
arthawargaḥ sahāmātyo matsaṃstho'dya mahīpate ||9||

sa bhawānpāṇḍawānāśu wiwāsayitumarhati |
mṛdunaiwābhyupāyena nagaraṃ wāraṇāwatam ||10||

yadā pratiṣṭhitaṃ rājyaṃ mayi rājanbhawiṣyati |
tadā kuntī sahāpatyā punareṣyati bhārata ||11||

dhṛtarāṣṭra uwāca||

duryodhana mamāpyetaddhṛdi sampariwartate |
abhiprāyasya pāpatwānnaitattu wiwṛṇomyaham ||12||

na ca bhīṣmo na ca droṇo na kṣattā na ca gautamaḥ |
wiwāsyamānānkaunteyānanumaṃsyanti karhicit ||13||

samā hi kauraweyāṇāṃ wayamete ca putraka |
naite wiṣamamiccheyurdharmayuktā manaswinaḥ ||14||

te wayaṃ kauraweyāṇāmeteṣāṃ ca mahātmanām |
kathaṃ na wadhyatāṃ tāta gacchema jagatastathā ||15||

duryodhana uwāca||

madhyasthaḥ satataṃ bhīṣmo droṇaputro mayi sthitaḥ |
yataḥ putrastato droṇo bhawitā nātra sāṃśayaḥ ||16||

kṛpaḥ śāradwataścaiwa yata ete trayastataḥ |
droṇaṃ ca bhāgineyaṃ ca na sa tyakṣyati karhicit ||17||

kṣattārthabaddhastwasmākaṃ pracchannaṃ tu yataḥ pare |
na caikaḥ sa samartho'smānpāṇḍawārthe prabādhitum ||18||

sa wiśrabdhaḥ pāṇḍuputrānsaha mātrā wiwāsaya |
wāraṇāwatamadyaiwa nātra doṣo bhawiṣyati ||19||

winidrakaraṇaṃ ghoraṃ hṛdi śalyamiwārpitam |
śokapāwakamudbhūtaṃ karmaṇaitena nāśaya ||20||






                  131


waiśampāyana uwāca||

tato duryodhano rājā sarwāstāḥ prakṛtīḥ śanaiḥ |
arthamānapradānābhyāṃ sañjahāra sahānujaḥ ||1||

dhṛtarāṣṭraprayuktāstu kecitkuśalamantriṇaḥ |
kathayāṃ cakrire ramyaṃ nagaraṃ wāraṇāwatam ||2||

ayaṃ samājaḥ sumahānramaṇīyatamo bhuwi |
upasthitaḥ paśupaternagare wāraṇāwate ||3||

sarwaratnasamākīrṇe puṃsāṃ deśe manorame |
ityewaṃ dhṛtarāṣṭrasya wacanāccakrire kathāḥ ||4||

kathyamāne tathā ramye nagare wāraṇāwate |
gamane pāṇḍuputrāṇāṃ jajñe tatra matirnṛpa ||5||

yadā twamanyata nṛpo jātakautūhalā iti |
uwācainānatha tadā pāṇḍawānambikāsutaḥ ||6||

mameme puruṣā nityaṃ kathayanti punaḥ punaḥ |
ramaṇīyataraṃ loke nagaraṃ wāraṇāwatam ||7||

te tāta yadi manyadhwamutsawaṃ wāraṇāwate |
sagaṇāḥ sānuyātrāśca wiharadhwaṃ yathāmarāḥ ||8||

brāhmaṇebhyaśca ratnāni gāyanebhyaśca sarwaśaḥ |
prayacchadhwaṃ yathākāmaṃ dewā iwa suwarcasaḥ ||9||

kañcitkālaṃ wihṛtyaiwamanubhūya parāṃ mudam |
idaṃ wai hāstinapuraṃ sukhinaḥ punareṣyatha ||10||

dhṛtarāṣṭrasya taṃ kāmamanubuddhwā yudhiṣṭhiraḥ |
ātmanaścāsahāyatwaṃ tatheti pratyuwāca tam ||11||

tato bhīṣmaṃ mahāprājñaṃ widuraṃ ca mahāmatim |
droṇaṃ ca bāhlikaṃ caiwa somadattaṃ ca kaurawam ||12||

kṛpamācāryaputraṃ ca gāndhārīṃ ca yaśaswinīm |
yudhiṣṭhiraḥ śanairdīnamuwācedaṃ wacastadā ||13||

ramaṇīye janākīrṇe nagare wāraṇāwate |
sagaṇāstāta watsyāmo dhṛtarāṣṭrasya śāsanāt ||14||

prasannamanasaḥ sarwe puṇyā wāco wimuñcata |
āśīrbhirwardhitānasmānna pāpaṃ prasahiṣyati ||15||

ewamuktāstu te sarwe pāṇḍuputreṇa kaurawāḥ |
prasannawadanā bhūtwā te'bhyawartanta pāṇḍawān ||16||

swastyastu waḥ pathi sadā bhūtebhyaścaiwa sarwaśaḥ |
mā ca wo'stwaśubhaṃ kiñcitsarwataḥ pāṇḍunandanāḥ ||17||

tataḥ kṛtaswastyayanā rājyalābhāya pāṇḍawāḥ |
kṛtwā sarwāṇi kāryāṇi prayayurwāraṇāwatam ||18||






                  132


waiśampāyana uwāca||

ewamukteṣu rājñā tu pāṇḍaweṣu mahātmasu |
duryodhanaḥ paraṃ harṣamājagāma durātmawān ||1||

sa purocanamekāntamānīya bharatarṣabha |
gṛhītwā dakṣiṇe pāṇau saciwaṃ wākyamabrawīt ||2||

mameyaṃ wasusampūrṇā purocana wasundharā |
yatheyaṃ mama tadwatte sa tāṃ rakṣitumarhasi ||3||

na hi me kaścidanyo'sti waiśwāsikatarastwayā |
sahāyo yena sandhāya mantrayeyaṃ yathā twayā ||4||

saṃrakṣa tāta mantraṃ ca sapatnāṃśca mamoddhara |
nipuṇenābhyupāyena yadbrawīmi tathā kuru ||5||

pāṇḍawā dhṛtarāṣṭreṇa preṣitā wāraṇāwatam |
utsawe wihariṣyanti dhṛtarāṣṭrasya śāsanāt ||6||

sa twaṃ rāsabhayuktena syandanenāśugāminā |
wāraṇāwatamadyaiwa yathā yāsi tathā kuru ||7||

tatra gatwā catuḥśālaṃ gṛhaṃ paramasaṃwṛtam |
āyudhāgāramāśritya kārayethā mahādhanam ||8||

śaṇasarjarasādīni yāni drawyāṇi kānicit |
āgneyānyuta santīha tāni sarwāṇi dāpaya ||9||

sarpiṣā ca satailena lākṣayā cāpyanalpayā |
mṛttikāṃ miśrayitwā twaṃ lepaṃ kuḍyeṣu dāpayeḥ ||10||

śaṇānwaṃśaṃ ghṛtaṃ dāru yantrāṇi wiwidhāni ca |
tasminweśmani sarwāṇi nikṣipethāḥ samantataḥ ||11||

yathā ca twāṃ na śaṅkeranparīkṣanto'pi pāṇḍawāḥ |
āgneyamiti tatkāryamiti cānye ca mānawāḥ ||12||

weśmanyewaṃ kṛte tatra kṛtwā tānparamārcitān |
wāsayeḥ pāṇḍaweyāṃśca kuntīṃ ca sasuhṛjjanām ||13||

tatrāsanāni mukhyāni yānāni śayanāni ca |
widhātawyāni pāṇḍūnāṃ yathā tuṣyeta me pitā ||14||

yathā rameranwiśrabdhā nagare wāraṇāwate |
tathā sarwaṃ widhātawyaṃ yāwatkālasya paryayaḥ ||15||

jñātwā tu tānsuwiśwastāñśayānānakutobhayān |
agnistatastwayā deyo dwāratastasya weśmanaḥ ||16||

dagdhānewaṃ swake gehe dagdhā iti tato janāḥ |
jñātayo wā wadiṣyanti pāṇḍawārthāya karhicit ||17||

tattatheti pratijñāya kaurawāya purocanaḥ |
prāyādrāsabhayuktena nagaraṃ wāraṇāwatam ||18||

sa gatwā twarito rājanduryodhanamate sthitaḥ |
yathoktaṃ rājaputreṇa sarwaṃ cakre purocanaḥ ||19||






                  133


waiśampāyana uwāca||

pāṇḍawāstu rathānyuktwā sadaśwairanilopamaiḥ |
ārohamāṇā bhīṣmasya pādau jagṛhurārtawat ||1||

rājñaśca dhṛtarāṣṭrasya droṇasya ca mahātmanaḥ |
anyeṣāṃ caiwa wṛddhānāṃ widurasya kṛpasya ca ||2||

ewaṃ sarwānkurūnwṛddhānabhiwādya yatawratāḥ |
samāliṅgya samānāṃśca bālaiścāpyabhiwāditāḥ ||3||

sarwā mātṛstathāpṛṣṭwā kṛtwā caiwa pradakṣiṇam |
sarwāḥ prakṛtayaścaiwa prayayurwāraṇāwatam ||4||

widuraśca mahāprājñastathānye kurupuṅgawāḥ |
paurāśca puruṣawyāghrānanwayuḥ śokakarśitāḥ ||5||

tatra keccidbruwanti sma brāhmaṇā nirbhayāstadā |
śocamānāḥ pāṇḍuputrānatīwa bharatarṣabha ||6||

wiṣamaṃ paśyate rājā sarwathā tamasāwṛtaḥ |
dhṛtarāṣṭraḥ sudurbuddhirna ca dharmaṃ prapaśyati ||7||

na hi pāpamapāpātmā rocayiṣyati pāṇḍawaḥ |
bhīmo wā balināṃ śreṣṭhaḥ kaunteyo wā dhanañjayaḥ ||8||

kuta ewa mahāprājñau mādrīputrau kariṣyataḥ ||8||

tadrājyaṃ pitṛtaḥ prāptaṃ dhṛtarāṣṭro na mṛṣyate |
adharmamakhilaṃ kiṃ nu bhīṣmo'yamanumanyate ||9||

wiwāsyamānānasthāne kaunteyānbharatarṣabhān ||9||

pitewa hi nṛpo'smākamabhūcchāntanawaḥ purā |
wicitrawīryo rājarṣiḥ pāṇḍuśca kurunandanaḥ ||10||

sa tasminpuruṣawyāghre diṣṭabhāwaṃ gate sati |
rājaputrānimānbālāndhṛtarāṣṭro na mṛṣyate ||11||

wayametadamṛṣyantaḥ sarwa ewa purottamāt |
gṛhānwihāya gacchāmo yatra yāti yudhiṣṭhiraḥ ||12||

tāṃstathāwādinaḥ paurānduḥkhitānduḥkhakarśitaḥ |
uwāca paramaprīto dharmarājo yudhiṣṭhiraḥ ||13||

pitā mānyo guruḥ śreṣṭho yadāha pṛthiwīpatiḥ |
aśaṅkamānaistatkāryamasmābhiriti no wratam ||14||

bhawantaḥ suhṛdo'smākamasmānkṛtwā pradakṣiṇam |
āśīrbhirabhinandyāsmānniwartadhwaṃ yathāgṛham ||15||

yadā tu kāryamasmākaṃ bhawadbhirupapatsyate |
tadā kariṣyatha mama priyāṇi ca hitāni ca ||16||

te tatheti pratijñāya kṛtwā caitānpradakṣiṇam |
āśīrbhirabhinandyaināñjagmurnagaramewa hi ||17||

paureṣu tu niwṛtteṣu widuraḥ sarwadharmawit |
bodhayanpāṇḍawaśreṣṭhamidaṃ wacanamabrawīt ||18||

prājñaḥ prājñaṃ pralāpajñaḥ samyagdharmārthadarśiwān ||18||

wijñāyedaṃ tathā kuryādāpadaṃ nistaredyathā |
alohaṃ niśitaṃ śastraṃ śarīraparikartanam ||19||

yo wetti na tamāghnanti pratighātawidaṃ dwiṣaḥ ||19||

kakṣaghnaḥ śiśiraghnaśca mahākakṣe bilaukasaḥ |
na dahediti cātmānaṃ yo rakṣati sa jīwati ||20||

nācakṣurwetti panthānaṃ nācakṣurwindate diśaḥ |
nādhṛtirbhūtimāpnoti budhyaswaiwaṃ prabodhitaḥ ||21||

anāptairdattamādatte naraḥ śastramalohajam |
śwāwiccharaṇamāsādya pramucyeta hutāśanāt ||22||

caranmārgānwijānāti nakṣatrairwindate diśaḥ |
ātmanā cātmanaḥ pañca pīḍayannānupīḍyate ||23||

anuśiṣṭwānugatwā ca kṛtwā cainānpradakṣiṇam |
pāṇḍawānabhyanujñāya widuraḥ prayayau gṛhān ||24||

niwṛtte widure caiwa bhīṣme paurajane tathā |
ajātaśatrumāmantrya kuntī wacanamabrawīt ||25||

kṣattā yadabrawīdwākyaṃ janamadhye'bruwanniwa |
twayā ca tattathetyukto jānīmo na ca tadwayam ||26||

yadi tacchakyamasmābhiḥ śrotuṃ na ca sadoṣawat |
śrotumicchāmi tatsarwaṃ saṃwādaṃ tawa tasya ca ||27||

yudhiṣṭhira uwāca||

wiṣādagneśca boddhawyamiti māṃ widuro'brawīt |
panthāśca wo nāwiditaḥ kaścitsyāditi cābrawīt ||28||

jitendriyaśca wasudhāṃ prāpsyasīti ca mābrawīt |
wijñātamiti tatsarwamityukto widuro mayā ||29||

waiśampāyana uwāca||

aṣṭame'hani rohiṇyāṃ prayātāḥ phalgunasya te |
wāraṇāwatamāsādya dadṛśurnāgaraṃ janam ||30||






                  134


waiśampāyana uwāca||

tataḥ sarwāḥ prakṛtayo nagarādwāraṇāwatāt |
sarwamaṅgalasaṃyuktā yathāśāstramatandritāḥ ||1||

śrutwāgatānpāṇḍuputrānnānāyānaiḥ sahasraśaḥ |
abhijagmurnaraśreṣṭhāñśrutwaiwa parayā mudā ||2||

te samāsādya kaunteyānwāraṇāwatakā janāḥ |
kṛtwā jayāśiṣaḥ sarwe pariwāryopatasthire ||3||

tairwṛtaḥ puruṣawyāghro dharmarājo yudhiṣṭhiraḥ |
wibabhau dewasaṅkāśo wajrapāṇiriwāmaraiḥ ||4||

satkṛtāste tu pauraiśca paurānsatkṛtya cānaghāḥ |
alaṅkṛtaṃ janākīrṇaṃ wiwiśurwāraṇāwatam ||5||

te prawiśya puraṃ wīrāstūrṇaṃ jagmuratho gṛhān |
brāhmaṇānāṃ mahīpāla ratānāṃ sweṣu karmasu ||6||

nagarādhikṛtānāṃ ca gṛhāṇi rathināṃ tathā |
upatasthurnaraśreṣṭhā waiśyaśūdragṛhānapi ||7||

arcitāśca naraiḥ pauraiḥ pāṇḍawā bharatarṣabhāḥ |
jagmurāwasathaṃ paścātpurocanapuraskṛtāḥ ||8||

tebhyo bhakṣyānnapānāni śayanāni śubhāni ca |
āsanāni ca mukhyāni pradadau sa purocanaḥ ||9||

tatra te satkṛtāstena sumahārhaparicchadāḥ |
upāsyamānāḥ puruṣairūṣuḥ puraniwāsibhiḥ ||10||

daśarātroṣitānāṃ tu tatra teṣāṃ purocanaḥ |
niwedayāmāsa gṛhaṃ śiwākhyamaśiwaṃ tadā ||11||

tatra te puruṣawyāghrā wiwiśuḥ saparicchadāḥ |
purocanasya wacanātkailāsamiwa guhyakāḥ ||12||

tattwagāramabhiprekṣya sarwadharmawiśāradaḥ |
uwācāgneyamityewaṃ bhīmasenaṃ yudhiṣṭhiraḥ ||13||

jighransomya wasāgandhaṃ sarpirjatuwimiśritam ||13||

kṛtaṃ hi wyaktamāgneyamidaṃ weśma parantapa |
śaṇasarjarasaṃ wyaktamānītaṃ gṛhakarmaṇi ||14||

muñjabalwajawaṃśādi drawyaṃ sarwaṃ ghṛtokṣitam ||14||

śilpibhiḥ sukṛtaṃ hyāptairwinītairweśmakarmaṇi |
wiśwastaṃ māmayaṃ pāpo dagdhukāmaḥ purocanaḥ ||15||

imāṃ tu tāṃ mahābuddhirwiduro dṛṣṭawāṃstadā |
āpadaṃ tena māṃ pārtha sa sambodhitawānpurā ||16||

te wayaṃ bodhitāstena buddhawanto'śiwaṃ gṛham |
ācāryaiḥ sukṛtaṃ gūḍhairduryodhanawaśānugaiḥ ||17||

bhīma uwāca||

yadidaṃ gṛhamāgneyaṃ wihitaṃ manyate bhawān |
tatraiwa sādhu gacchāmo yatra pūrwoṣitā wayam ||18||

yudhiṣṭhira uwāca||

iha yattairnirākārairwastawyamiti rocaye |
naṣṭairiwa wicinwadbhirgatimiṣṭāṃ dhruwāmitaḥ ||19||

yadi windeta cākāramasmākaṃ hi purocanaḥ |
śīghrakārī tato bhūtwā prasahyāpi daheta naḥ ||20||

nāyaṃ bibhetyupakrośādadharmādwā purocanaḥ |
tathā hi wartate mandaḥ suyodhanamate sthitaḥ ||21||

api ceha pradagdheṣu bhīṣmo'smāsu pitāmahaḥ |
kopaṃ kuryātkimarthaṃ wā kaurawānkopayeta saḥ ||22||

dharma ityewa kupyeta tathānye kurupuṅgawāḥ ||22||

wayaṃ tu yadi dāhasya bibhyataḥ pradrawema hi |
spaśairno ghātayetsārwānrājyalubdhaḥ suyodhanaḥ ||23||

apadasthānpade tiṣṭhannapakṣānpakṣasaṃsthitaḥ |
hīnakośānmahākośaḥ prayogairghātayeddhruwam ||24||

tadasmābhirimaṃ pāpaṃ taṃ ca pāpaṃ suyodhanam |
wañcayadbhirniwastawyaṃ channawāsaṃ kwacitkwacit ||25||

te wayaṃ mṛgayāśīlāścarāma wasudhāmimām |
tathā no widitā mārgā bhawiṣyanti palāyatām ||26||

bhaumaṃ ca bilamadyaiwa karawāma susaṃwṛtam |
gūḍhocchwasānna nastatra hutāśaḥ sampradhakṣyati ||27||

wasato'tra yathā cāsmānna budhyeta purocanaḥ |
pauro wāpi janaḥ kaścittathā kāryamatandritaiḥ ||28||






                  135


waiśampāyana uwāca||

widurasya suhṛtkaścitkhanakaḥ kuśalaḥ kwacit |
wiwikte pāṇḍawānrājannidaṃ wacanamabrawīt ||1||

prahito widureṇāsmi khanakaḥ kuśalo bhṛśam |
pāṇḍawānāṃ priyaṃ kāryamiti kiṃ karawāṇi waḥ ||2||

pracchannaṃ widureṇoktaḥ śreyastwamiha pāṇḍawān |
pratipādaya wiśwāsāditi kiṃ karawāṇi waḥ ||3||

kṛṣṇapakṣe caturdaśyāṃ rātrāwasya purocanaḥ |
bhawanasya tawa dwāri pradāsyati hutāśanam ||4||

mātrā saha pradagdhawyāḥ pāṇḍawāḥ puruṣarṣabhāḥ |
iti wyawasitaṃ pārtha dhārtarāṣṭrasya me śrutam ||5||

kiñcicca widureṇokto mlecchawācāsi pāṇḍawa |
twayā ca tattathetyuktametadwiśwāsakāraṇam ||6||

uwāca taṃ satyadhṛtiḥ kuntīputro yudhiṣṭhiraḥ |
abhijānāmi saumya twāṃ suhṛdaṃ widurasya wai ||7||

śucimāptaṃ priyaṃ caiwa sadā ca dṛḍhabhaktikam |
na widyate kaweḥ kiñcidabhijñānaprayojanam ||8||

yathā naḥ sa tathā nastwaṃ nirwiśeṣā wayaṃ twayi |
bhawataḥ sma yathā tasya pālayāsmānyathā kawiḥ ||9||

idaṃ śaraṇamāgneyaṃ madarthamiti me matiḥ |
purocanena wihitaṃ dhārtarāṣṭrasya śāsanāt ||10||

sa pāpaḥ kośawāṃścaiwa sasahāyaśca durmatiḥ |
asmānapi ca duṣṭātmā nityakālaṃ prabādhate ||11||

sa bhawānmokṣayatwasmānyatnenāsmāddhutāśanāt |
asmāswiha hi dagdheṣu sakāmaḥ syātsuyodhanaḥ ||12||

samṛddhamāyudhāgāramidaṃ tasya durātmanaḥ |
waprānte niṣpratīkāramāśliṣyedaṃ kṛtaṃ mahat ||13||

idaṃ tadaśubhaṃ nūnaṃ tasya karma cikīrṣitam |
prāgewa widuro weda tenāsmānanwabodhayat ||14||

seyamāpadanuprāptā kṣattā yāṃ dṛṣṭawānpurā |
purocanasyāwiditānasmāṃstwaṃ wipramocaya ||15||

sa tatheti pratiśrutya khanako yatnamāsthitaḥ |
parikhāmutkirannāma cakāra sumahadbilam ||16||

cakre ca weśmanastasya madhye nātimahanmukham |
kapāṭayuktamajñātaṃ samaṃ bhūmyā ca bhārata ||17||

purocanabhayāccaiwa wyadadhātsaṃwṛtaṃ mukham |
sa tatra ca gṛhadwāri wasatyaśubhadhīḥ sadā ||18||

tatra te sāyudhāḥ sarwe wasanti sma kṣapāṃ nṛpa |
diwā caranti mṛgayāṃ pāṇḍaweyā wanādwanam ||19||

wiśwastawadawiśwastā wañcayantaḥ purocanam |
atuṣṭāstuṣṭawadrājannūṣuḥ paramaduḥkhitāḥ ||20||

na cainānanwabudhyanta narā nagarawāsinaḥ |
anyatra widurāmātyāttasmātkhanakasattamāt ||21||






                  136


waiśampāyana uwāca||

tāṃstu dṛṣṭwā sumanasaḥ parisaṃwatsaroṣitān |
wiśwastāniwa saṃlakṣya harṣaṃ cakre purocanaḥ ||1||

purocane tathā hṛṣṭe kaunteyo'tha yudhiṣṭhiraḥ |
bhīmasenārjunau caiwa yamau cowāca dharmawit ||2||

asmānayaṃ suwiśwastānwetti pāpaḥ purocanaḥ |
wañcito'yaṃ nṛśaṃsātmā kālaṃ manye palāyane ||3||

āyudhāgāramādīpya dagdhwā caiwa purocanam |
ṣaṭprāṇino nidhāyeha drawāmo'nabhilakṣitāḥ ||4||

atha dānāpadeśena kuntī brāhmaṇabhojanam |
cakre niśi mahadrājannājagmustatra yoṣitaḥ ||5||

tā wihṛtya yathākāmaṃ bhuktwā pītwā ca bhārata |
jagmurniśi gṛhānewa samanujñāpya mādhawīm ||6||

niṣādī pañcaputrā tu tasminbhojye yadṛcchayā |
annārthinī samabhyāgātsaputrā kālacoditā ||7||

sā pītwā madirāṃ mattā saputrā madawihwalā |
saha sarwaiḥ sutai rājaṃstasminnewa niweśane ||8||

suṣwāpa wigatajñānā mṛtakalpā narādhipa ||8||

atha prawāte tumule niśi supte jane wibho |
tadupādīpayadbhīmaḥ śete yatra purocanaḥ ||9||

tataḥ pratāpaḥ sumahāñśabdaścaiwa wibhāwasoḥ |
prādurāsīttadā tena bubudhe sa janawrajaḥ ||10||

paurā ūcuḥ||

duryodhanaprayuktena pāpenākṛtabuddhinā |
gṛhamātmawināśāya kāritaṃ dāhitaṃ ca yat ||11||

aho dhigdhṛtarāṣṭrasya buddhirnātisamañjasī |
yaḥ śucīnpāṇḍawānbālāndāhayāmāsa mantriṇā ||12||

diṣṭyā twidānīṃ pāpātmā dagdho'yamatidurmatiḥ |
anāgasaḥ suwiśwastānyo dadāha narottamān ||13||

waiśampāyana uwāca||

ewaṃ te wilapanti sma wāraṇāwatakā janāḥ |
pariwārya gṛhaṃ tacca tasthū rātrau samantataḥ ||14||

pāṇḍawāścāpi te rājanmātrā saha suduḥkhitāḥ |
bilena tena nirgatya jagmurgūḍhamalakṣitāḥ ||15||

tena nidroparodhena sādhwasena ca pāṇḍawāḥ |
na śekuḥ sahasā gantuṃ saha mātrā parantapāḥ ||16||

bhīmasenastu rājendra bhīmawegaparākramaḥ |
jagāma bhrātṛnādāya sarwānmātaramewa ca ||17||

skandhamāropya jananīṃ yamāwaṅkena wīryawān |
pārthau gṛhītwā pāṇibhyāṃ bhrātarau sumahābalau ||18||

tarasā pādapānbhañjanmahīṃ padbhyāṃ widārayan |
sa jagāmāśu tejaswī wātaraṃhā wṛkodaraḥ ||19||






                  137


waiśampāyana uwāca||

atha rātryāṃ wyatītāyāmaśeṣo nāgaro janaḥ |
tatrājagāma twarito didṛkṣuḥ pāṇḍunandanān ||1||

nirwāpayanto jwalanaṃ te janā dadṛśustataḥ |
jātuṣaṃ tadgṛhaṃ dagdhamamātyaṃ ca purocanam ||2||

nūnaṃ duryodhanenedaṃ wihitaṃ pāpakarmaṇā |
pāṇḍawānāṃ wināśāya ityewaṃ cukruṣurjanāḥ ||3||

widite dhṛtarāṣṭrasya dhārtarāṣṭro na saṃśayaḥ |
dagdhawānpāṇḍudāyādānna hyenaṃ pratiṣiddhawān ||4||

nūnaṃ śāntanawo bhīṣmo na dharmamanuwartate |
droṇaśca widuraścaiwa kṛpaścānye ca kaurawāḥ ||5||

te wayaṃ dhṛtarāṣṭrasya preṣayāmo durātmanaḥ |
saṃwṛttaste paraḥ kāmaḥ pāṇḍawāndagdhawānasi ||6||

tato wyapohamānāste pāṇḍawārthe hutāśanam |
niṣādīṃ dadṛśurdagdhāṃ pañcaputrāmanāgasam ||7||

khanakena tu tenaiwa weśma śodhayatā bilam |
pāṃsubhiḥ pratyapihitaṃ puruṣaistairalakṣitam ||8||

tataste preṣayāmāsurdhṛtarāṣṭrasya nāgarāḥ |
pāṇḍawānagninā dagdhānamātyaṃ ca purocanam ||9||

śrutwā tu dhṛtarāṣṭrastadrājā sumahadapriyam |
wināśaṃ pāṇḍuputrāṇāṃ wilalāpa suduḥkhitaḥ ||10||

adya pāṇḍurmṛto rājā bhrātā mama sudurlabhaḥ |
teṣu wīreṣu dagdheṣu mātrā saha wiśeṣataḥ ||11||

gacchantu puruṣāḥ śīghraṃ nagaraṃ wāraṇāwatam |
satkārayantu tānwīrānkuntirājasutāṃ ca tām ||12||

kārayantu ca kulyāni śubhrāṇi ca mahānti ca |
ye ca tatra mṛtāsteṣāṃ suhṛdo'rcantu tānapi ||13||

ewaṅgate mayā śakyaṃ yadyatkārayituṃ hitam |
pāṇḍawānāṃ ca kuntyāśca tatsarwaṃ kriyatāṃ dhanaiḥ ||14||

ewamuktwā tataścakre jñātibhiḥ pariwāritaḥ |
udakaṃ pāṇḍuputrāṇāṃ dhṛtarāṣṭro'mbikāsutaḥ ||15||

cukruśuḥ kaurawāḥ sarwe bhṛśaṃ śokaparāyaṇāḥ |
widurastwalpaśaścakre śokaṃ weda paraṃ hi saḥ ||16||

pāṇḍawāścāpi nirgatya nagarādwāraṇāwatāt |
jawena prayayū rājandakṣiṇāṃ diśamāśritāḥ ||17||

wijñāya niśi panthānaṃ nakṣatrairdakṣiṇāmukhāḥ |
yatamānā wanaṃ rājangahanaṃ pratipedire ||18||

tataḥ śrāntāḥ pipāsārtā nidrāndhāḥ pāṇḍunandanāḥ |
punarūcurmahāwīryaṃ bhīmasenamidaṃ wacaḥ ||19||

itaḥ kaṣṭataraṃ kiṃ nu yadwayaṃ gahane wane |
diśaśca na prajānīmo gantuṃ caiwa na śaknumaḥ ||20||

taṃ ca pāpaṃ na jānīmo yadi dagdhaḥ purocanaḥ |
kathaṃ nu wipramucyema bhayādasmādalakṣitāḥ ||21||

punarasmānupādāya tathaiwa wraja bhārata |
twaṃ hi no balawāneko yathā satatagastathā ||22||

ityukto dharmarājena bhīmaseno mahābalaḥ |
ādāya kuntīṃ bhrātṛṃśca jagāmāśu mahābalaḥ ||23||






                  138


waiśampāyana uwāca||

tena wikramatā tūrṇamūruwegasamīritam |
prawawāwanilo rājañśuciśukrāgame yathā ||1||

sa mṛdnanpuṣpitāṃścaiwa phalitāṃśca wanaspatīn |
ārujandārugulmāṃśca pathastasya samīpajān ||2||

tathā wṛkṣānbhañjamāno jagāmāmitawikramaḥ |
tasya wegena pāṇḍūnāṃ mūrcchewa samajāyata ||3||

asakṛccāpi santīrya dūrapāraṃ bhujaplawaiḥ |
pathi pracchannamāsedurdhārtarāṣṭrabhayāttadā ||4||

kṛcchreṇa mātaraṃ twekāṃ sukumārīṃ yaśaswinīm |
awahattatra pṛṣṭhena rodhaḥsu wiṣameṣu ca ||5||

āgamaṃste wanoddeśamalpamūlaphalodakam |
krūrapakṣimṛgaṃ ghoraṃ sāyāhne bharatarṣabhāḥ ||6||

ghorā samabhawatsandhyā dāruṇā mṛgapakṣiṇaḥ |
aprakāśā diśaḥ sarwā wātairāsannanārtawaiḥ ||7||

te śrameṇa ca kaurawyāstṛṣṇayā ca prapīḍitāḥ |
nāśaknuwaṃstadā gantuṃ nidrayā ca prawṛddhayā ||8||

tato bhīmo wanaṃ ghoraṃ prawiśya wijanaṃ mahat |
nyagrodhaṃ wipulacchāyaṃ ramaṇīyamupādrawat ||9||

tatra nikṣipya tānsarwānuwāca bharatarṣabhaḥ |
pānīyaṃ mṛgayāmīha wiśramadhwamiti prabho ||10||

ete ruwanti madhuraṃ sārasā jalacāriṇaḥ |
dhruwamatra jalasthāyo mahāniti matirmama ||11||

anujñātaḥ sa gaccheti bhrātrā jyeṣṭhena bhārata |
jagāma tatra yatra sma ruwanti jalacāriṇaḥ ||12||

sa tatra pītwā pānīyaṃ snātwā ca bharatarṣabha |
uttarīyeṇa pānīyamājahāra tadā nṛpa ||13||

gawyūtimātrādāgatya twarito mātaraṃ prati |
sa suptāṃ mātaraṃ dṛṣṭwā bhrātṛṃśca wasudhātale ||14||

bhṛśaṃ duḥkhaparītātmā wilalāpa wṛkodaraḥ ||14||

śayaneṣu parārdhyeṣu ye purā wāraṇāwate |
nādhijagmustadā nidrāṃ te'dya suptā mahītale ||15||

swasāraṃ wasudewasya śatrusaṅghāwamardinaḥ |
kuntibhojasutāṃ kuntīṃ sarwalakṣaṇapūjitām ||16||

snuṣāṃ wicitrawīryasya bhāryāṃ pāṇḍormahātmanaḥ |
prāsādaśayanāṃ nityaṃ puṇḍarīkāntaraprabhām ||17||

sukumāratarāṃ strīṇāṃ mahārhaśayanocitām |
śayānāṃ paśyatādyeha pṛthiwyāmatathocitām ||18||

dharmādindrācca wāyośca suṣuwe yā sutānimān |
seyaṃ bhūmau pariśrāntā śete hyadyātathocitā ||19||

kiṃ nu duḥkhataraṃ śakyaṃ mayā draṣṭumataḥ param |
yo'hamadya narawyāghrānsuptānpaśyāmi bhūtale ||20||

triṣu lokeṣu yadrājyaṃ dharmawidyo'rhate nṛpaḥ |
so'yaṃ bhūmau pariśrāntaḥ śete prākṛtawatkatham ||21||

ayaṃ nīlāmbudaśyāmo nareṣwapratimo bhuwi |
śete prākṛtawadbhūmāwato duḥkhataraṃ nu kim ||22||

aśwināwiwa dewānāṃ yāwimau rūpasampadā |
tau prākṛtawadadyemau prasuptau dharaṇītale ||23||

jñātayo yasya naiwa syurwiṣamāḥ kulapāṃsanāḥ |
sa jīwetsusukhaṃ loke grāme druma iwaikajaḥ ||24||

eko wṛkṣo hi yo grāme bhawetparṇaphalānwitaḥ |
caityo bhawati nirjñātirarcanīyaḥ supūjitaḥ ||25||

yeṣāṃ ca bahawaḥ śūrā jñātayo dharmasaṃśritāḥ |
te jīwanti sukhaṃ loke bhawanti ca nirāmayāḥ ||26||

balawantaḥ samṛddhārthā mitrabāndhawanandanāḥ |
jīwantyanyonyamāśritya drumāḥ kānanajā iwa ||27||

wayaṃ tu dhṛtarāṣṭreṇa saputreṇa durātmanā |
wiwāsitā na dagdhāśca kathañcittasya śāsanāt ||28||

tasmānmuktā wayaṃ dāhādimaṃ wṛkṣamupāśritāḥ |
kāṃ diśaṃ pratipatsyāmaḥ prāptāḥ kleśamanuttamam ||29||

nātidūre ca nagaraṃ wanādasmāddhi lakṣaye |
jāgartawye swapantīme hanta jāgarmyahaṃ swayam ||30||

pāsyantīme jalaṃ paścātpratibuddhā jitaklamāḥ |
iti bhīmo wyawasyaiwa jajāgāra swayaṃ tadā ||31||






              hiḍimbawadhaparwa
                  139


waiśampāyana uwāca||

tatra teṣu śayāneṣu hiḍimbo nāma rākṣasaḥ |
awidūre wanāttasmācchālawṛkṣamupāśritaḥ ||1||

krūro mānuṣamāṃsādo mahāwīryo mahābalaḥ |
wirūparūpaḥ piṅgākṣaḥ karālo ghoradarśanaḥ ||2||

piśitepsuḥ kṣudhārtastānapaśyata yadṛcchayā ||2||

ūrdhwāṅguliḥ sa kaṇḍūyandhunwanrūkṣāñśiroruhān |
jṛmbhamāṇo mahāwaktraḥ punaḥ punarawekṣya ca ||3||

duṣṭo mānuṣamāṃsādo mahākāyo mahābalaḥ |
āghrāya mānuṣaṃ gandhaṃ bhaginīmidamabrawīt ||4||

upapannaścirasyādya bhakṣo mama manaḥpriyaḥ |
snehasrawānprasrawati jihwā paryeti me mukham ||5||

aṣṭau daṃṣṭrāḥ sutīkṣṇāgrāścirasyāpātaduḥsahāḥ |
deheṣu majjayiṣyāmi snigdheṣu piśiteṣu ca ||6||

ākramya mānuṣaṃ kaṇṭhamācchidya dhamanīmapi |
uṣṇaṃ nawaṃ prapāsyāmi phenilaṃ rudhiraṃ bahu ||7||

gaccha jānīhi ke twete śerate wanamāśritāḥ |
mānuṣo balawāngandho ghrāṇaṃ tarpayatīwa me ||8||

hatwaitānmānuṣānsarwānānayaswa mamāntikam |
asmadwiṣayasuptebhyo naitebhyo bhayamasti te ||9||

eṣāṃ māṃsāni saṃskṛtya mānuṣāṇāṃ yatheṣṭataḥ |
bhakṣayiṣyāwa sahitau kuru tūrṇaṃ waco mama ||10||

bhrāturwacanamājñāya twaramāṇewa rākṣasī |
jagāma tatra yatra sma pāṇḍawā bharatarṣabha ||11||

dadarśa tatra gatwā sā pāṇḍawānpṛthayā saha |
śayānānbhīmasenaṃ ca jāgrataṃ twaparājitam ||12||

dṛṣṭwaiwa bhīmasenaṃ sā śālaskandhamiwodgatam |
rākṣasī kāmayāmāsa rūpeṇāpratimaṃ bhuwi ||13||

ayaṃ śyāmo mahābāhuḥ siṃhaskandho mahādyutiḥ |
kambugrīwaḥ puṣkarākṣo bhartā yukto bhawenmama ||14||

nāhaṃ bhrātṛwaco jātu kuryāṃ krūropasaṃhitam |
patisneho'tibalawānna tathā bhrātṛsauhṛdam ||15||

muhūrtamiwa tṛptiśca bhawedbhrāturmamaiwa ca |
hatairetairahatwā tu modiṣye śāśwatiḥ samāḥ ||16||

sā kāmarūpiṇī rūpaṃ kṛtwā mānuṣamuttamam |
upatasthe mahābāhuṃ bhīmasenaṃ śanaiḥ śanaiḥ ||17||

wilajjamānewa latā diwyābharaṇabhūṣitā |
smitapūrwamidaṃ wākyaṃ bhīmasenamathābrawīt ||18||

kutastwamasi samprāptaḥ kaścāsi puruṣarṣabha |
ka ime śerate ceha puruṣā dewarūpiṇaḥ ||19||

keyaṃ ca bṛhatī śyāmā sukumārī tawānagha |
śete wanamidaṃ prāpya wiśwastā swagṛhe yathā ||20||

nedaṃ jānāti gahanaṃ wanaṃ rākṣasasewitam |
wasati hyatra pāpātmā hiḍimbo nāma rākṣasaḥ ||21||

tenāhaṃ preṣitā bhrātrā duṣṭabhāwena rakṣasā |
bibhakṣayiṣatā māṃsaṃ yuṣmākamamaropama ||22||

sāhaṃ twāmabhisamprekṣya dewagarbhasamaprabham |
nānyaṃ bhartāramicchāmi satyametadbrawīmi te ||23||

etadwijñāya dharmajña yuktaṃ mayi samācara |
kāmopahatacittāṅgīṃ bhajamānāṃ bhajaswa mām ||24||

trāsye'haṃ twāṃ mahābāho rākṣasātpuruṣādakāt |
watsyāwo giridurgeṣu bhartā bhawa mamānagha ||25||

antarikṣacarā hyasmi kāmato wicarāmi ca |
atulāmāpnuhi prītiṃ tatra tatra mayā saha ||26||

bhīma uwāca||

mātaraṃ bhrātaraṃ jyeṣṭhaṃ kaniṣṭhānaparānimān |
parityajeta ko nwadya prabhawanniwa rākṣasi ||27||

ko hi suptānimānbhrātṛndattwā rākṣasabhojanam |
mātaraṃ ca naro gacchetkāmārta iwa madwidhaḥ ||28||

rākṣasyuwāca||

yatte priyaṃ tatkariṣye sarwānetānprabodhaya |
mokṣayiṣyāmi waḥ kāmaṃ rākṣasātpuruṣādakāt ||29||

bhīma uwāca||

sukhasuptānwane bhrātṛnmātaraṃ caiwa rākṣasi |
na bhayādbodhayiṣyāmi bhrātustawa durātmanaḥ ||30||

na hi me rākṣasā bhīru soḍhuṃ śaktāḥ parākramam |
na manuṣyā na gandharwā na yakṣāścārulocane ||31||

gaccha wā tiṣṭha wā bhadre yadwāpīcchasi tatkuru |
taṃ wā preṣaya tanwaṅgi bhrātaraṃ puruṣādakam ||32||






                  140


waiśampāyana uwāca||

tāṃ widitwā ciragatāṃ hiḍimbo rākṣaseśwaraḥ |
awatīrya drumāttasmādājagāmātha pāṇḍawān ||1||

lohitākṣo mahābāhurūrdhwakeśo mahābalaḥ |
meghasaṅghātawarṣmā ca tīkṣṇadaṃṣṭrojjwalānanaḥ ||2||

tamāpatantaṃ dṛṣṭwaiwa tathā wikṛtadarśanam |
hiḍimbowāca witrastā bhīmasenamidaṃ wacaḥ ||3||

āpatatyeṣa duṣṭātmā saṅkruddhaḥ puruṣādakaḥ |
twāmahaṃ bhrātṛbhiḥ sārdhaṃ yadbrawīmi tathā kuru ||4||

ahaṃ kāmagamā wīra rakṣobalasamanwitā |
āruhemāṃ mama śroṇīṃ neṣyāmi twāṃ wihāyasā ||5||

prabodhayainānsaṃsuptānmātaraṃ ca parantapa |
sarwānewa gamiṣyāmi gṛhītwā wo wihāyasā ||6||

bhīma uwāca||

mā bhaistwaṃ wipulaśroṇi naiṣa kaścinmayi sthite |
ahamenaṃ haniṣyāmi prekṣantyāste sumadhyame ||7||

nāyaṃ pratibalo bhīru rākṣasāpasado mama |
soḍhuṃ yudhi parispandamathawā sarwarākṣasāḥ ||8||

paśya bāhū suwṛttau me hastihastanibhāwimau |
ūrū parighasaṅkāśau saṃhataṃ cāpyuro mama ||9||

wikramaṃ me yathendrasya sādya drakṣyasi śobhane |
māwamaṃsthāḥ pṛthuśroṇi matwā māmiha mānuṣam ||10||

hiḍimbowāca||

nāwamanye narawyāghra twāmahaṃ dewarūpiṇam |
dṛṣṭāpadānastu mayā mānuṣeṣwewa rākṣasaḥ ||11||

waiśampāyana uwāca||

tathā sañjalpatastasya bhīmasenasya bhārata |
wācaḥ śuśrāwa tāḥ kruddho rākṣasaḥ puruṣādakaḥ ||12||

awekṣamāṇastasyāśca hiḍimbo mānuṣaṃ wapuḥ |
sragdāmapūritaśikhaṃ samagrendunibhānanam ||13||

subhrūnāsākṣikeśāntaṃ sukumāranakhatwacam |
sarwābharaṇasaṃyuktaṃ susūkṣmāmbarawāsasam ||14||

tāṃ tathā mānuṣaṃ rūpaṃ bibhratīṃ sumanoharam |
puṃskāmāṃ śaṅkamānaśca cukrodha puruṣādakaḥ ||15||

saṅkruddho rākṣasastasyā bhaginyāḥ kurusattama |
utphālya wipule netre tatastāmidamabrawīt ||16||

ko hi me bhoktukāmasya wighnaṃ carati durmatiḥ |
na bibheṣi hiḍimbe kiṃ matkopādwipramohitā ||17||

dhiktwāmasati puṃskāme mama wipriyakāriṇi |
pūrweṣāṃ rākṣasendrāṇāṃ sarweṣāmayaśaskari ||18||

yānimānāśritākārṣīrapriyaṃ sumahanmama |
eṣa tānadya wai sarwānhaniṣyāmi twayā saha ||19||

ewamuktwā hiḍimbāṃ sa hiḍimbo lohitekṣaṇaḥ |
wadhāyābhipapātaināṃ dantairdantānupaspṛśan ||20||

tamāpatantaṃ samprekṣya bhīmaḥ praharatāṃ waraḥ |
bhartsayāmāsa tejaswī tiṣṭha tiṣṭheti cābrawīt ||21||






                  141


waiśampāyana uwāca||

bhīmasenastu taṃ dṛṣṭwā rākṣasaṃ prahasanniwa |
bhaginīṃ prati saṅkruddhamidaṃ wacanamabrawīt ||1||

kiṃ te hiḍimba etairwā sukhasuptaiḥ prabodhitaiḥ |
māmāsādaya durbuddhe tarasā twaṃ narāśana ||2||

mayyewa praharaihi twaṃ na striyaṃ hantumarhasi |
wiśeṣato'napakṛte pareṇāpakṛte sati ||3||

na hīyaṃ swawaśā bālā kāmayatyadya māmiha |
coditaiṣā hyanaṅgena śarīrāntaracāriṇā ||4||

bhaginī tawa durbuddhe rākṣasānāṃ yaśohara ||4||

twanniyogena caiweyaṃ rūpaṃ mama samīkṣya ca |
kāmayatyadya māṃ bhīrurnaiṣā dūṣayate kulam ||5||

anaṅgena kṛte doṣe nemāṃ twamiha rākṣasa |
mayi tiṣṭhati duṣṭātmanna striyaṃ hantumarhasi ||6||

samāgaccha mayā sārdhamekenaiko narāśana |
ahamewa nayiṣyāmi twāmadya yamasādanam ||7||

adya te talaniṣpiṣṭaṃ śiro rākṣasa dīryatām |
kuñjarasyewa pādena winiṣpiṣṭaṃ balīyasaḥ ||8||

adya gātrāṇi krawyādāḥ śyenā gomāyawaśca te |
karṣantu bhuwi saṃhṛṣṭā nihatasya mayā mṛdhe ||9||

kṣaṇenādya kariṣye'hamidaṃ wanamakaṇṭakam |
purastāddūṣitaṃ nityaṃ twayā bhakṣayatā narān ||10||

adya twāṃ bhaginī pāpa kṛṣyamāṇaṃ mayā bhuwi |
drakṣatyadripratīkāśaṃ siṃhenewa mahādwipam ||11||

nirābādhāstwayi hate mayā rākṣasapāṃsana |
wanametaccariṣyanti puruṣā wanacāriṇaḥ ||12||

hiḍimba uwāca||

garjitena wṛthā kiṃ te katthitena ca mānuṣa |
kṛtwaitatkarmaṇā sarwaṃ katthethā mā ciraṃ kṛthāḥ ||13||

balinaṃ manyase yacca ātmānamaparākramam |
jñāsyasyadya samāgamya mayātmānaṃ balādhikam ||14||

na tāwadetānhiṃsiṣye swapantwete yathāsukham |
eṣa twāmewa durbuddhe nihanmyadyāpriyaṃwadam ||15||

pītwā tawāsṛggātrebhyastataḥ paścādimānapi |
haniṣyāmi tataḥ paścādimāṃ wipriyakāriṇīm ||16||

waiśampāyana uwāca||

ewamuktwā tato bāhuṃ pragṛhya puruṣādakaḥ |
abhyadhāwata saṅkruddho bhīmasenamariṃdamam ||17||

tasyābhipatatastūrṇaṃ bhīmo bhīmaparākramaḥ |
wegena prahṛtaṃ bāhuṃ nijagrāha hasanniwa ||18||

nigṛhya taṃ balādbhīmo wisphurantaṃ cakarṣa ha |
tasmāddeśāddhanūṃṣyaṣṭau siṃhaḥ kṣudramṛgaṃ yathā ||19||

tataḥ sa rākṣasaḥ kruddhaḥ pāṇḍawena balāddhṛtaḥ |
bhīmasenaṃ samāliṅgya wyanadadbhairawaṃ rawam ||20||

punarbhīmo balādenaṃ wicakarṣa mahābalaḥ |
mā śabdaḥ sukhasuptānāṃ bhrātṛṇāṃ me bhawediti ||21||

anyonyaṃ tau samāsādya wicakarṣaturojasā |
rākṣaso bhīmasenaśca wikramaṃ cakratuḥ param ||22||

babhañjaturmahāwṛkṣāṃllatāścākarṣatustataḥ |
mattāwiwa susaṃrabdhau wāraṇau ṣaṣṭihāyanau ||23||

tayoḥ śabdena mahatā wibuddhāste nararṣabhāḥ |
saha mātrā tu dadṛśurhiḍimbāmagrataḥ sthitām ||24||






                  142


waiśampāyana uwāca||

prabuddhāste hiḍimbāyā rūpaṃ dṛṣṭwātimānuṣam |
wismitāḥ puruṣawyāghrā babhūwuḥ pṛthayā saha ||1||

tataḥ kuntī samīkṣyaināṃ wismitā rūpasampadā |
uwāca madhuraṃ wākyaṃ sāntwapūrwamidaṃ śanaiḥ ||2||

kasya twaṃ suragarbhābhe kā cāsi warawarṇini |
kena kāryeṇa suśroṇi kutaścāgamanaṃ tawa ||3||

yadi wāsya wanasyāsi dewatā yadi wāpsarāḥ |
ācakṣwa mama tatsarwaṃ kimarthaṃ ceha tiṣṭhasi ||4||

hiḍimbowāca||

yadetatpaśyasi wanaṃ nīlameghanibhaṃ mahat |
niwāso rākṣasasyaitaddhiḍimbasya mamaiwa ca ||5||

tasya māṃ rākṣasendrasya bhaginīṃ widdhi bhāmini |
bhrātrā sampreṣitāmārye twāṃ saputrāṃ jighāṃsatā ||6||

krūrabuddherahaṃ tasya wacanādāgatā iha |
adrākṣaṃ hemawarṇābhaṃ tawa putraṃ mahaujasam ||7||

tato'haṃ sarwabhūtānāṃ bhāwe wicaratā śubhe |
coditā tawa putrasya manmathena waśānugā ||8||

tato wṛto mayā bhartā tawa putro mahābalaḥ |
apanetuṃ ca yatito na caiwa śakito mayā ||9||

cirāyamāṇāṃ māṃ jñātwā tataḥ sa puruṣādakaḥ |
swayamewāgato hantumimānsarwāṃstawātmajān ||10||

sa tena mama kāntena tawa putreṇa dhīmatā |
balādito winiṣpiṣya wyapakṛṣṭo mahātmanā ||11||

wikarṣantau mahāwegau garjamānau parasparam |
paśyadhwaṃ yudhi wikrāntāwetau tau nararākṣasau ||12||

waiśampāyana uwāca||

tasyāḥ śrutwaiwa wacanamutpapāta yudhiṣṭhiraḥ |
arjuno nakulaścaiwa sahadewaśca wīryawān ||13||

tau te dadṛśurāsaktau wikarṣantau parasparam |
kāṅkṣamāṇau jayaṃ caiwa siṃhāwiwa raṇotkaṭau ||14||

tāwanyonyaṃ samāśliṣya wikarṣantau parasparam |
dāwāgnidhūmasadṛśaṃ cakratuḥ pārthiwaṃ rajaḥ ||15||

wasudhāreṇusaṃwītau wasudhādharasaṃnibhau |
wibhrājetāṃ yathā śailau nīhāreṇābhisaṃwṛtau ||16||

rākṣasena tathā bhīmaṃ kliśyamānaṃ nirīkṣya tu |
uwācedaṃ wacaḥ pārthaḥ prahasañśanakairiwa ||17||

bhīma mā bhairmahābāho na twāṃ budhyāmahe wayam |
sametaṃ bhīmarūpeṇa prasuptāḥ śramakarśitāḥ ||18||

sāhāyye'smi sthitaḥ pārtha yodhayiṣyāmi rākṣasam |
nakulaḥ sahadewaśca mātaraṃ gopayiṣyataḥ ||19||

bhīma uwāca||

udāsīno nirīkṣaswa na kāryaḥ sambhramastwayā |
na jātwayaṃ punarjīwenmadbāhwantaramāgataḥ ||20||

arjuna uwāca||

kimanena ciraṃ bhīma jīwatā pāparakṣasā |
gantawyaṃ na ciraṃ sthātumiha śakyamariṃdama ||21||

purā saṃrajyate prācī purā sandhyā prawartate |
raudre muhūrte rakṣāṃsi prabalāni bhawanti ca ||22||

twaraswa bhīma mā krīḍa jahi rakṣo wibhīṣaṇam |
purā wikurute māyāṃ bhujayoḥ sāramarpaya ||23||

waiśampāyana uwāca||

arjunenaiwamuktastu bhīmo bhīmasya rakṣasaḥ |
utkṣipyābhrāmayaddehaṃ tūrṇaṃ guṇaśatādhikam ||24||

bhīma uwāca||

wṛthāmāṃsairwṛthā puṣṭo wṛthā wṛddho wṛthāmatiḥ |
wṛthāmaraṇamarhastwaṃ wṛthādya na bhawiṣyasi ||25||

arjuna uwāca||

atha wā manyase bhāraṃ twamimaṃ rākṣasaṃ yudhi |
karomi tawa sāhāyyaṃ śīghramewa nihanyatām ||26||

atha wāpyahamewainaṃ haniṣyāmi wṛkodara |
kṛtakarmā pariśrāntaḥ sādhu tāwadupārama ||27||

waiśampāyana uwāca||

tasya tadwacanaṃ śrutwā bhīmaseno'tyamarṣaṇaḥ |
niṣpiṣyainaṃ balādbhūmau paśumāramamārayat ||28||

sa māryamāṇo bhīmena nanāda wipulaṃ swanam |
pūrayaṃstadwanaṃ sarwaṃ jalārdra iwa dundubhiḥ ||29||

bhujābhyāṃ yoktrayitwā taṃ balawānpāṇḍunandanaḥ |
madhye bhaṅktwā sa balawānharṣayāmāsa pāṇḍawān ||30||

hiḍimbaṃ nihataṃ dṛṣṭwā saṃhṛṣṭāste taraswinaḥ |
apūjayannarawyāghraṃ bhīmasenamariṃdamam ||31||

abhipūjya mahātmānaṃ bhīmaṃ bhīmaparākramam |
punarewārjuno wākyamuwācedaṃ wṛkodaram ||32||

nadūre nagaraṃ manye wanādasmādahaṃ prabho |
śīghraṃ gacchāma bhadraṃ te na no widyātsuyodhanaḥ ||33||

tataḥ sarwe tathetyuktwā saha mātrā parantapāḥ |
prayayuḥ puruṣawyāghrā hiḍimbā caiwa rākṣasī ||34||






              bakawadhaparwa
                  143


bhīma uwāca||

smaranti wairaṃ rakṣāṃsi māyāmāśritya mohinīm |
hiḍimbe wraja panthānaṃ twaṃ wai bhrātṛniṣewitam ||1||

yudhiṣṭhira uwāca||

kruddho'pi puruṣawyāghra bhīma mā sma striyaṃ wadhīḥ |
śarīraguptyābhyadhikaṃ dharmaṃ gopaya pāṇḍawa ||2||

wadhābhiprāyamāyāntamawadhīstwaṃ mahābalam |
rakṣasastasya bhaginī kiṃ naḥ kruddhā kariṣyati ||3||

waiśampāyana uwāca||

hiḍimbā tu tataḥ kuntīmabhiwādya kṛtāñjaliḥ |
yudhiṣṭhiraṃ ca kaunteyamidaṃ wacanamabrawīt ||4||

ārye jānāsi yadduḥkhamiha strīṇāmanaṅgajam |
tadidaṃ māmanuprāptaṃ bhīmasenakṛtaṃ śubhe ||5||

soḍhaṃ tatparamaṃ duḥkhaṃ mayā kālapratīkṣayā |
so'yamabhyāgataḥ kālo bhawitā me sukhāya wai ||6||

mayā hyutsṛjya suhṛdaḥ swadharmaṃ swajanaṃ tathā |
wṛto'yaṃ puruṣawyāghrastawa putraḥ patiḥ śubhe ||7||

wareṇāpi tathānena twayā cāpi yaśaswini |
tathā bruwantī hi tadā pratyākhyātā kriyāṃ prati ||8||

twaṃ māṃ mūḍheti wā matwā bhaktā wānugateti wā |
bhartrānena mahābhāge saṃyojaya sutena te ||9||

tamupādāya gaccheyaṃ yatheṣṭaṃ dewarūpiṇam |
punaścaiwāgamiṣyāmi wiśrambhaṃ kuru me śubhe ||10||

ahaṃ hi manasā dhyātā sarwānneṣyāmi waḥ sadā |
wṛjine tārayiṣyāmi durgeṣu ca nararṣabhān ||11||

pṛṣṭhena wo wahiṣyāmi śīghrāṃ gatimabhīpsataḥ |
yūyaṃ prasādaṃ kuruta bhīmaseno bhajeta mām ||12||

āpadastaraṇe prāṇāndhārayedyena yena hi |
sarwamādṛtya kartawyaṃ taddharmamanuwartatā ||13||

āpatsu yo dhārayati dhramaṃ dharmawiduttamaḥ |
wyasanaṃ hyewa dharmasya dharmiṇāmāpaducyate ||14||

puṇyaṃ prāṇāndhārayati puṇyaṃ prāṇadamucyate |
yena yenācareddharmaṃ tasmingarhā na widyate ||15||

yudhiṣṭhira uwāca||

ewametadyathāttha twaṃ hiḍimbe nātra saṃśayaḥ |
sthātawyaṃ tu twayā dharme yathā brūyāṃ sumadhyame ||16||

snātaṃ kṛtāhnikaṃ bhadre kṛtakautukamaṅgalam |
bhīmasenaṃ bhajethāstwaṃ prāgastagamanādraweḥ ||17||

ahaḥsu wiharānena yathākāmaṃ manojawā |
ayaṃ twānayitawyaste bhīmasenaḥ sadā niśi ||18||

waiśampāyana uwāca||

tatheti tatpratijñāya hiḍimbā rākṣasī tadā |
bhīmasenamupādāya ūrdhwamācakrame tataḥ ||19||

śailaśṛṅgeṣu ramyeṣu dewatāyataneṣu ca |
mṛgapakṣiwighuṣṭeṣu ramaṇīyeṣu sarwadā ||20||

kṛtwā ca paramaṃ rūpaṃ sarwābharaṇabhūṣitā |
sañjalpantī sumadhuraṃ ramayāmāsa pāṇḍawam ||21||

tathaiwa wanadurgeṣu puṣpitadrumasānuṣu |
saraḥsu ramaṇīyeṣu padmotpalayuteṣu ca ||22||

nadīdwīpapradeśeṣu waiḍūryasikatāsu ca |
sutīrthawanatoyāsu tathā girinadīṣu ca ||23||

sagarasya pradeśeṣu maṇihemaciteṣu ca |
pattaneṣu ca ramyeṣu mahāśālawaneṣu ca ||24||

dewāraṇyeṣu puṇyeṣu tathā parwatasānuṣu |
guhyakānāṃ niwāseṣu tāpasāyataneṣu ca ||25||

sarwartuphalapuṣpeṣu mānaseṣu saraḥsu ca |
bibhratī paramaṃ rūpaṃ ramayāmāsa pāṇḍawam ||26||

ramayantī tathā bhīmaṃ tatra tatra manojawā |
prajajñe rākṣasī putraṃ bhīmasenānmahābalam ||27||

wirūpākṣaṃ mahāwaktraṃ śaṅkukarṇaṃ wibhīṣaṇam |
bhīmarūpaṃ sutāmroṣṭhaṃ tīkṣṇadaṃṣṭraṃ mahābalam ||28||

maheṣwāsaṃ mahāwīryaṃ mahāsattwaṃ mahābhujam |
mahājawaṃ mahākāyaṃ mahāmāyamariṃdamam ||29||

amānuṣaṃ mānuṣajaṃ bhīmawegaṃ mahābalam |
yaḥ piśācānatīwānyānbabhūwāti sa mānuṣān ||30||

bālo'pi yauwanaṃ prāpto mānuṣeṣu wiśāṃ pate |
sarwāstreṣu paraṃ wīraḥ prakarṣamagamadbalī ||31||

sadyo hi garbhaṃ rākṣasyo labhante prasawanti ca |
kāmarūpadharāścaiwa bhawanti bahurūpiṇaḥ ||32||

praṇamya wikacaḥ pādāwagṛhṇātsa pitustadā |
mātuśca parameṣwāsastau ca nāmāsya cakratuḥ ||33||

ghaṭabhāsotkaca iti mātaraṃ so'bhyabhāṣata |
abhawattena nāmāsya ghaṭotkaca iti sma ha ||34||

anuraktaśca tānāsītpāṇḍawānsa ghaṭotkacaḥ |
teṣāṃ ca dayito nityamātmabhūto babhūwa saḥ ||35||

saṃwāsasamayo jīrṇa ityabhāṣata taṃ tataḥ |
hiḍimbā samayaṃ kṛtwā swāṃ gatiṃ pratyapadyata ||36||

kṛtyakāla upasthāsye pitṛniti ghaṭotkacaḥ |
āmantrya rākṣasaśreṣṭhaḥ pratasthe cottarāṃ diśam ||37||

sa hi sṛṣṭo maghawatā śaktihetormahātmanā |
karṇasyāpratiwīryasya wināśāya mahātmanaḥ ||38||






                  144


waiśampāyana uwāca||

te wanena wanaṃ wīrā ghnanto mṛgagaṇānbahūn |
apakramya yayū rājaṃstwaramāṇā mahārathāḥ ||1||

matsyāṃstrigartānpāñcālānkīcakānantareṇa ca |
ramaṇīyānwanoddeśānprekṣamāṇāḥ sarāṃsi ca ||2||

jaṭāḥ kṛtwātmanaḥ sarwe walkalājinawāsasaḥ |
saha kuntyā mahātmāno bibhratastāpasaṃ wapuḥ ||3||

kwacidwahanto jananīṃ twaramāṇā mahārathāḥ |
kwacicchandena gacchantaste jagmuḥ prasabhaṃ punaḥ ||4||

brāhmaṃ wedamadhīyānā wedāṅgāni ca sarwaśaḥ |
nītiśāstraṃ ca dharmajñā dadṛśuste pitāmaham ||5||

te'bhiwādya mahātmānaṃ kṛṣṇadwaipāyanaṃ tadā |
tasthuḥ prāñjalayaḥ sarwe saha mātrā parantapāḥ ||6||

wyāsa uwāca||

mayedaṃ manasā pūrwaṃ widitaṃ bharatarṣabhāḥ |
yathā sthitairadharmeṇa dhārtarāṣṭrairwiwāsitāḥ ||7||

tadwiditwāsmi samprāptaścikīrṣuḥ paramaṃ hitam |
na wiṣādo'tra kartawyaḥ sarwametatsukhāya waḥ ||8||

samāste caiwa me sarwe yūyaṃ caiwa na saṃśayaḥ |
dīnato bālataścaiwa snehaṃ kurwanti bāndhawāḥ ||9||

tasmādabhyadhikaḥ sneho yuṣmāsu mama sāmpratam |
snehapūrwaṃ cikīrṣāmi hitaṃ wastannibodhata ||10||

idaṃ nagaramabhyāśe ramaṇīyaṃ nirāmayam |
wasateha praticchannā mamāgamanakāṅkṣiṇaḥ ||11||

waiśampāyana uwāca||

ewaṃ sa tānsamāśwāsya wyāsaḥ pārthānariṃdamān |
ekacakrāmabhigataḥ kuntīmāśwāsayatprabhuḥ ||12||

jīwaputri sutaste'yaṃ dharmaputro yudhiṣṭhiraḥ |
pṛthiwyāṃ pārthiwānsarwānpraśāsiṣyati dharmarāṭ ||13||

dharmeṇa jitwā pṛthiwīmakhilāṃ dharmawidwaśī |
bhīmasenārjunabalādbhokṣyatyayamasaṃśayaḥ ||14||

putrāstawa ca mādryāśca sarwa ewa mahārathāḥ |
swarāṣṭre wihariṣyanti sukhaṃ sumanasastadā ||15||

yakṣyanti ca narawyāghrā wijitya pṛthiwīmimām |
rājasūyāśwamedhādyaiḥ kratubhirbhūridakṣiṇaiḥ ||16||

anugṛhya suhṛdwargaṃ dhanena ca sukhena ca |
pitṛpaitāmahaṃ rājyamiha bhokṣyanti te sutāḥ ||17||

ewamuktwā niweśyainānbrāhmaṇasya niweśane |
abrawītpārthiwaśreṣṭhamṛṣirdwaipāyanastadā ||18||

iha māṃ sampratīkṣadhwamāgamiṣyāmyahaṃ punaḥ |
deśakālau widitwaiwa wetsyadhwaṃ paramāṃ mudam ||19||

sa taiḥ prāñjalibhiḥ sarwaistathetyukto narādhipa |
jagāma bhagawānwyāso yathākāmamṛṣiḥ prabhuḥ ||20||






                  145


janamejaya uwāca||

ekacakrāṃ gatāste tu kuntīputrā mahārathāḥ |
ataḥ paraṃ dwijaśreṣṭha kimakurwata pāṇḍawāḥ ||1||

waiśampāyana uwāca||

ekacakrāṃ gatāste tu kuntīputrā mahārathāḥ |
ūṣurnāticiraṃ kālaṃ brāhmaṇasya niweśane ||2||

ramaṇīyāni paśyanto wanāni wiwidhāni ca |
pārthiwānapi coddeśānsaritaśca sarāṃsi ca ||3||

cerurbhaikṣaṃ tadā te tu sarwa ewa wiśāṃ pate |
babhūwurnāgarāṇāṃ ca swairguṇaiḥ priyadarśanāḥ ||4||

niwedayanti sma ca te bhaikṣaṃ kuntyāḥ sadā niśi |
tayā wibhaktānbhāgāṃste bhuñjate sma pṛthakpṛthak ||5||

ardhaṃ te bhuñjate wīrāḥ saha mātrā parantapāḥ |
ardhaṃ bhaikṣasya sarwasya bhīmo bhuṅkte mahābalaḥ ||6||

tathā tu teṣāṃ wasatāṃ tatra rājanmahātmanām |
aticakrāma sumahānkālo'tha bharatarṣabha ||7||

tataḥ kadācidbhaikṣāya gatāste bharatarṣabhāḥ |
saṅgatyā bhīmasenastu tatrāste pṛthayā saha ||8||

athārtijaṃ mahāśabdaṃ brāhmaṇasya niweśane |
bhṛśamutpatitaṃ ghoraṃ kuntī śuśrāwa bhārata ||9||

rorūyamāṇāṃstānsarwānparidewayataśca sā |
kāruṇyātsādhubhāwācca dewī rājanna cakṣame ||10||

mathyamānewa duḥkhena hṛdayena pṛthā tataḥ |
uwāca bhīmaṃ kalyāṇī kṛpānwitamidaṃ wacaḥ ||11||

wasāmaḥ susukhaṃ putra brāhmaṇasya niweśane |
ajñātā dhārtarāṣṭrāṇāṃ satkṛtā wītamanyawaḥ ||12||

sā cintaye sadā putra brāhmaṇasyāsya kiṃ nwaham |
priyaṃ kuryāmiti gṛhe yatkuryuruṣitāḥ sukham ||13||

etāwānpuruṣastāta kṛtaṃ yasminna naśyati |
yāwacca kuryādanyo'sya kuryādabhyadhikaṃ tataḥ ||14||

tadidaṃ brāhmaṇasyāsya duḥkhamāpatitaṃ dhruwam |
tatrāsya yadi sāhāyyaṃ kuryāma sukṛtaṃ bhawet ||15||

bhīma uwāca||

jñāyatāmasya yadduḥkhaṃ yataścaiwa samutthitam |
widite wyawasiṣyāmi yadyapi syātsuduṣkaram ||16||

waiśampāyana uwāca||

tathā hi kathayantau tau bhūyaḥ śuśruwatuḥ swanam |
ārtijaṃ tasya wiprasya sabhāryasya wiśāṃ pate ||17||

antaḥpuraṃ tatastasya brāhmaṇasya mahātmanaḥ |
wiweśa kuntī twaritā baddhawatsewa saurabhī ||18||

tatastaṃ brāhmaṇaṃ tatra bhāryayā ca sutena ca |
duhitrā caiwa sahitaṃ dadarśa wikṛtānanam ||19||

brāhmaṇa uwāca||

dhigidaṃ jīwitaṃ loke'nalasāramanarthakam |
duḥkhamūlaṃ parādhīnaṃ bhṛśamapriyabhāgi ca ||20||

jīwite paramaṃ duḥkhaṃ jīwite paramo jwaraḥ |
jīwite wartamānasya dwandwānāmāgamo dhruwaḥ ||21||

ekātmāpi hi dharmārthau kāmaṃ ca na niṣewate |
etaiśca wiprayogo'pi duḥkhaṃ paramakaṃ matam ||22||

āhuḥ kecitparaṃ mokṣaṃ sa ca nāsti kathañcana |
arthaprāptau ca narakaḥ kṛtsna ewopapadyate ||23||

arthepsutā paraṃ duḥkhamarthaprāptau tato'dhikam |
jātasnehasya cārtheṣu wiprayoge mahattaram ||24||

na hi yogaṃ prapaśyāmi yena mucyeyamāpadaḥ |
putradāreṇa wā sārdhaṃ prādraweyāmanāmayam ||25||

yatitaṃ wai mayā pūrwaṃ yathā twaṃ wettha brāhmaṇi |
yataḥ kṣemaṃ tato gantuṃ twayā tu mama na śrutam ||26||

iha jātā wiwṛddhāsmi pitā ceha mameti ca |
uktawatyasi durmedhe yācyamānā mayāsakṛt ||27||

swargato hi pitā wṛddhastathā mātā ciraṃ tawa |
bāndhawā bhūtapūrwāśca tatra wāse tu kā ratiḥ ||28||

so'yaṃ te bandhukāmāyā aśṛṇwantyā waco mama |
bandhupraṇāśaḥ samprāpto bhṛśaṃ duḥkhakaro mama ||29||

athawā madwināśo'yaṃ na hi śakṣyāmi kañcana |
parityaktumahaṃ bandhuṃ swayaṃ jīwannṛśaṃsawat ||30||

sahadharmacarīṃ dāntāṃ nityaṃ mātṛsamāṃ mama |
sakhāyaṃ wihitāṃ dewairnityaṃ paramikāṃ gatim ||31||

mātrā pitrā ca wihitāṃ sadā gārhasthyabhāginīm |
warayitwā yathānyāyaṃ mantrawatpariṇīya ca ||32||

kulīnāṃ śīlasampannāmapatyajananīṃ mama |
twāmahaṃ jīwitasyārthe sādhwīmanapakāriṇīm ||33||

parityaktuṃ na śakṣyāmi bhāryāṃ nityamanuwratām ||33||

kuta ewa parityaktuṃ sutāṃ śakṣyāmyahaṃ swayam |
bālāmaprāptawayasamajātawyañjanākṛtim ||34||

bharturarthāya nikṣiptāṃ nyāsaṃ dhātrā mahātmanā |
yasyāṃ dauhitrajāṃllokānāśaṃse pitṛbhiḥ saha ||35||

swayamutpādya tāṃ bālāṃ kathamutsraṣṭumutsahe ||35||

manyante kecidadhikaṃ snehaṃ putre piturnarāḥ |
kanyāyāṃ naiwa tu punarmama tulyāwubhau matau ||36||

yasmiṃllokāḥ prasūtiśca sthitā nityamatho sukham |
apāpāṃ tāmahaṃ bālāṃ kathamutsraṣṭumutsahe ||37||

ātmānamapi cotsṛjya tapsye pretawaśaṃ gataḥ |
tyaktā hyete mayā wyaktaṃ neha śakṣyanti jīwitum ||38||

eṣāṃ cānyatamatyāgo nṛśaṃso garhito budhaiḥ |
ātmatyāge kṛte ceme mariṣyanti mayā winā ||39||

sa kṛcchrāmahamāpanno na śaktastartumāpadam |
aho dhikkāṃ gatiṃ twadya gamiṣyāmi sabāndhawaḥ ||40||

sarwaiḥ saha mṛtaṃ śreyo na tu me jīwitaṃ kṣamam ||40||






                  146


brāhmaṇyuwāca||

na santāpastwayā kāryaḥ prākṛtenewa karhicit |
na hi santāpakālo'yaṃ waidyasya tawa widyate ||1||

awaśyaṃ nidhanaṃ sarwairgantawyamiha mānawaiḥ |
awaśyabhāwinyarthe wai santāpo neha widyate ||2||

bhāryā putro'tha duhitā sarwamātmārthamiṣyate |
wyathāṃ jahi subuddhyā twaṃ swayaṃ yāsyāmi tatra wai ||3||

etaddhi paramaṃ nāryāḥ kāryaṃ loke sanātanam |
prāṇānapi parityajya yadbhartṛhitamācaret ||4||

tacca tatra kṛtaṃ karma tawāpīha sukhāwaham |
bhawatyamutra cākṣayyaṃ loke'smiṃśca yaśaskaram ||5||

eṣa caiwa gururdharmo yaṃ prawakṣāmyahaṃ tawa |
arthaśca tawa dharmaśca bhūyānatra pradṛśyate ||6||

yadarthamiṣyate bhāryā prāptaḥ so'rthastwayā mayi |
kanyā caiwa kumāraśca kṛtāhamanṛṇā twayā ||7||

samarthaḥ poṣaṇe cāsi sutayo rakṣaṇe tathā |
na twahaṃ sutayoḥ śaktā tathā rakṣaṇapoṣaṇe ||8||

mama hi twadwihīnāyāḥ sarwakāmā na āpadaḥ |
kathaṃ syātāṃ sutau bālau bhaweyaṃ ca kathaṃ twaham ||9||

kathaṃ hi widhawānāthā bālaputrā winā twayā |
mithunaṃ jīwayiṣyāmi sthitā sādhugate pathi ||10||

ahaṅkṛtāwaliptaiśca prārthyamānāmimāṃ sutām |
ayuktaistawa sambandhe kathaṃ śakṣyāmi rakṣitum ||11||

utsṛṣṭamāmiṣaṃ bhūmau prārthayanti yathā khagāḥ |
prārthayanti janāḥ sarwe wīrahīnāṃ tathā striyam ||12||

sāhaṃ wicālyamānā wai prārthyamānā durātmabhiḥ |
sthātuṃ pathi na śakṣyāmi sajjaneṣṭe dwijottama ||13||

kathaṃ tawa kulasyaikāmimāṃ bālāmasaṃskṛtām |
pitṛpaitāmahe mārge niyoktumahamutsahe ||14||

kathaṃ śakṣyāmi bāle'sminguṇānādhātumīpṣitān |
anāthe sarwato lupte yathā twaṃ dharmadarśiwān ||15||

imāmapi ca te bālāmanāthāṃ paribhūya mām |
anarhāḥ prārthayiṣyanti śūdrā wedaśrutiṃ yathā ||16||

tāṃ cedahaṃ na ditseyaṃ twadguṇairupabṛṃhitām |
pramathyaināṃ hareyuste hawirdhwāṅkṣā iwādhwarāt ||17||

samprekṣamāṇā putraṃ te nānurūpamiwātmanaḥ |
anarhawaśamāpannāmimāṃ cāpi sutāṃ tawa ||18||

awajñātā ca lokasya tathātmānamajānatī |
awaliptairnarairbrahmanmariṣyāmi na saṃśayaḥ ||19||

tau wihīnau mayā bālau twayā caiwa mamātmajau |
winaśyetāṃ na saṃdeho matsyāwiwa jalakṣaye ||20||

tritayaṃ sarwathāpyewaṃ winaśiṣyatyasaṃśayam |
twayā wihīnaṃ tasmāttwaṃ māṃ parityaktumarhasi ||21||

wyuṣṭireṣā parā strīṇāṃ pūrwaṃ bhartuḥ parā gatiḥ |
na tu brāhmaṇa putrāṇāṃ wiṣaye pariwartitum ||22||

parityaktaḥ sutaścāyaṃ duhiteyaṃ tathā mayā |
bāndhawāśca parityaktāstwadarthaṃ jīwitaṃ ca me ||23||

yajñaistapobhirniyamairdānaiśca wiwidhaistathā |
wiśiṣyate striyā bharturnityaṃ priyahite sthitiḥ ||24||

tadidaṃ yaccikīrṣāmi dharmyaṃ paramasaṃmatam |
iṣṭaṃ caiwa hitaṃ caiwa tawa caiwa kulasya ca ||25||

iṣṭāni cāpyapatyāni drawyāṇi suhṛdaḥ priyāḥ |
āpaddharmawimokṣāya bhāryā cāpi satāṃ matam ||26||

ekato wā kulaṃ kṛtsnamātmā wā kulawardhana |
na samaṃ sarwameweti budhānāmeṣa niścayaḥ ||27||

sa kuruṣwa mayā kāryaṃ tārayātmānamātmanā |
anujānīhi māmārya sutau me parirakṣa ca ||28||

awadhyāḥ striya ityāhurdharmajñā dharmaniścaye |
dharmajñānrākṣasānāhurna hanyātsa ca māmapi ||29||

niḥsaṃśayo wadhaḥ puṃsāṃ strīṇāṃ saṃśayito wadhaḥ |
ato māmewa dharmajña prasthāpayitumarhasi ||30||

bhuktaṃ priyāṇyawāptāni dharmaśca carito mayā |
twatprasūtiḥ priyā prāptā na māṃ tapsyatyajīwitam ||31||

jātaputrā ca wṛddhā ca priyakāmā ca te sadā |
samīkṣyaitadahaṃ sarwaṃ wyawasāyaṃ karomyataḥ ||32||

utsṛjyāpi ca māmārya wetsyasyanyāmapi striyam |
tataḥ pratiṣṭhito dharmo bhawiṣyati punastawa ||33||

na cāpyadharmaḥ kalyāṇa bahupatnīkatā nṛṇām |
strīṇāmadharmaḥ sumahānbhartuḥ pūrwasya laṅghane ||34||

etatsarwaṃ samīkṣya twamātmatyāgaṃ ca garhitam |
ātmānaṃ tāraya mayā kulaṃ cemau ca dārakau ||35||

waiśampāyana uwāca||

ewamuktastayā bhartā tāṃ samāliṅgya bhārata |
mumoca bāṣpaṃ śanakaiḥ sabhāryo bhṛśaduḥkhitaḥ ||36||






                  147


waiśampāyana uwāca||

tayorduḥkhitayorwākyamatimātraṃ niśamya tat |
bhṛśaṃ duḥkhaparītāṅgī kanyā tāwabhyabhāṣata ||1||

kimidaṃ bhṛśaduḥkhārtau rorawītho anāthawat |
mamāpi śrūyatāṃ kiñcicchrutwā ca kriyatāṃ kṣamam ||2||

dharmato'haṃ parityājyā yuwayornātra saṃśayaḥ |
tyaktawyāṃ māṃ parityajya trātaṃ sarwaṃ mayaikayā ||3||

ityarthamiṣyate'patyaṃ tārayiṣyati māmiti |
tasminnupasthite kāle tarataṃ plawawanmayā ||4||

iha wā tārayeddurgāduta wā pretya tārayet |
sarwathā tārayetputraḥ putra ityucyate budhaiḥ ||5||

ākāṅkṣante ca dauhitrānapi nityaṃ pitāmahāḥ |
tānswayaṃ wai paritrāsye rakṣantī jīwitaṃ pituḥ ||6||

bhrātā ca mama bālo'yaṃ gate lokamamuṃ twayi |
acireṇaiwa kālena winaśyeta na saṃśayaḥ ||7||

tāte'pi hi gate swargaṃ winaṣṭe ca mamānuje |
piṇḍaḥ pitṛṇāṃ wyucchidyettatteṣāmapriyaṃ bhawet ||8||

pitrā tyaktā tathā mātrā bhrātrā cāhamasaṃśayam |
duḥkhādduḥkhataraṃ prāpya mriyeyamatathocitā ||9||

twayi twaroge nirmukte mātā bhrātā ca me śiśuḥ |
santānaścaiwa piṇḍaśca pratiṣṭhāsyatyasaṃśayam ||10||

ātmā putraḥ sakhā bhāryā kṛcchraṃ tu duhitā kila |
sa kṛcchrānmocayātmānaṃ māṃ ca dharmeṇa yojaya ||11||

anāthā kṛpaṇā bālā yatrakwacanagāminī |
bhawiṣyāmi twayā tāta wihīnā kṛpaṇā bata ||12||

athawāhaṃ kariṣyāmi kulasyāsya wimokṣaṇam |
phalasaṃsthā bhawiṣyāmi kṛtwā karma suduṣkaram ||13||

athawā yāsyase tatra tyaktwā māṃ dwijasattama |
pīḍitāhaṃ bhawiṣyāmi tadawekṣaswa māmapi ||14||

tadasmadarthaṃ dharmārthaṃ prasawārthaṃ ca sattama |
ātmānaṃ parirakṣaswa tyaktawyāṃ māṃ ca santyaja ||15||

awaśyakaraṇīye'rthe mā twāṃ kālo'tyagādayam |
twayā dattena toyena bhawiṣyati hitaṃ ca me ||16||

kiṃ nwataḥ paramaṃ duḥkhaṃ yadwayaṃ swargate twayi |
yācamānāḥ parādannaṃ paridhāwemahi śwawat ||17||

twayi twaroge nirmukte kleśādasmātsabāndhawe |
amṛte wasatī loke bhawiṣyāmi sukhānwitā ||18||

ewaṃ bahuwidhaṃ tasyā niśamya paridewitam |
pitā mātā ca sā caiwa kanyā prarurudustrayaḥ ||19||

tataḥ praruditānsarwānniśamyātha sutastayoḥ |
utphullanayano bālaḥ kalamawyaktamabrawīt ||20||

mā rodīstāta mā mātarmā swasastwamiti bruwan |
prahasanniwa sarwāṃstānekaikaṃ so'pasarpati ||21||

tataḥ sa tṛṇamādāya prahṛṣṭaḥ punarabrawīt |
anena taṃ haniṣyāmi rākṣasaṃ puruṣādakam ||22||

tathāpi teṣāṃ duḥkhena parītānāṃ niśamya tat |
bālasya wākyamawyaktaṃ harṣaḥ samabhawanmahān ||23||

ayaṃ kāla iti jñātwā kuntī samupasṛtya tān |
gatāsūnamṛtenewa jīwayantīdamabrawīt ||24||






                  148


kuntyuwāca||

kutomūlamidaṃ duḥkhaṃ jñātumicchāmi tattwataḥ |
widitwā apakarṣeyaṃ śakyaṃ cedapakarṣitum ||1||

brāhmaṇa uwāca||

upapannaṃ satāmetadyadbrawīṣi tapodhane |
na tu duḥkhamidaṃ śakyaṃ mānuṣeṇa wyapohitum ||2||

samīpe nagarasyāsya bako wasati rākṣasaḥ |
īśo janapadasyāsya purasya ca mahābalaḥ ||3||

puṣṭo mānuṣamāṃsena durbuddhiḥ puruṣādakaḥ |
rakṣatyasurarāṇnityamimaṃ janapadaṃ balī ||4||

nagaraṃ caiwa deśaṃ ca rakṣobalasamanwitaḥ |
tatkṛte paracakrācca bhūtebhyaśca na no bhayam ||5||

wetanaṃ tasya wihitaṃ śāliwāhasya bhojanam |
mahiṣau puruṣaścaiko yastadādāya gacchati ||6||

ekaikaścaiwa puruṣastatprayacchati bhojanam |
sa wāro bahubhirwarṣairbhawatyasutaro naraiḥ ||7||

tadwimokṣāya ye cāpi yatante puruṣāḥ kwacit |
saputradārāṃstānhatwā tadrakṣo bhakṣayatyuta ||8||

wetrakīyagṛhe rājā nāyaṃ nayamihāsthitaḥ |
anāmayaṃ janasyāsya yena syādadya śāśwatam ||9||

etadarhā wayaṃ nūnaṃ wasāmo durbalasya ye |
wiṣaye nityamudwignāḥ kurājānamupāśritāḥ ||10||

brāhmaṇāḥ kasya waktawyāḥ kasya wā chandacāriṇaḥ |
guṇairete hi wāsyante kāmagāḥ pakṣiṇo yathā ||11||

rājānaṃ prathamaṃ windettato bhāryāṃ tato dhanam |
trayasya sañcaye cāsya jñātīnputrāṃśca dhārayet ||12||

wiparītaṃ mayā cedaṃ trayaṃ sarwamupārjitam |
ta imāmāpadaṃ prāpya bhṛśaṃ tapsyāmahe wayam ||13||

so'yamasmānanuprāpto wāraḥ kulawināśanaḥ |
bhojanaṃ puruṣaścaikaḥ pradeyaṃ wetanaṃ mayā ||14||

na ca me widyate wittaṃ saṅkretuṃ puruṣaṃ kwacit |
suhṛjjanaṃ pradātuṃ ca na śakṣyāmi kathañcana ||15||

gatiṃ cāpi na paśyāmi tasmānmokṣāya rakṣasaḥ ||15||

so'haṃ duḥkhārṇawe magno mahatyasutare bhṛśam |
sahaiwaitairgamiṣyāmi bāndhawairadya rākṣasam ||16||

tato naḥ sahitankṣudraḥ sarwānewopabhokṣyati ||16||






                  149


kuntyuwāca||

na wiṣādastwayā kāryo bhayādasmātkathañcana |
upāyaḥ paridṛṣṭo'tra tasmānmokṣāya rakṣasaḥ ||1||

ekastawa suto bālaḥ kanyā caikā tapaswinī |
na te tayostathā patnyā gamanaṃ tatra rocaye ||2||

mama pañca sutā brahmaṃsteṣāmeko gamiṣyati |
twadarthaṃ balimādāya tasya pāpasya rakṣasaḥ ||3||

brāhmaṇa uwāca||

nāhametatkariṣyāmi jīwitārthī kathañcana |
brāhmaṇasyātitheścaiwa swārthe prāṇairwiyojanam ||4||

na twetadakulīnāsu nādharmiṣṭhāsu widyate |
yadbrāhmaṇārthe wisṛjedātmānamapi cātmajam ||5||

ātmanastu mayā śreyo boddhawyamiti rocaye |
brahmawadhyātmawadhyā wā śreya ātmawadho mama ||6||

brahmawadhyā paraṃ pāpaṃ niṣkṛtirnātra widyate |
abuddhipūrwaṃ kṛtwāpi śreya ātmawadho mama ||7||

na twahaṃ wadhamākāṅkṣe swayamewātmanaḥ śubhe |
paraiḥ kṛte wadhe pāpaṃ na kiñcinmayi widyate ||8||

abhisandhikṛte tasminbrāhmaṇasya wadhe mayā |
niṣkṛtiṃ na prapaśyāmi nṛśaṃsaṃ kṣudramewa ca ||9||

āgatasya gṛhe tyāgastathaiwa śaraṇārthinaḥ |
yācamānasya ca wadho nṛśaṃsaṃ paramaṃ matam ||10||

kuryānna ninditaṃ karma na nṛśaṃsaṃ kadācana |
iti pūrwe mahātmāna āpaddharmawido widuḥ ||11||

śreyāṃstu sahadārasya wināśo'dya mama swayam |
brāhmaṇasya wadhaṃ nāhamanumaṃsye kathañcana ||12||

kuntyuwāca||

mamāpyeṣā matirbrahmanwiprā rakṣyā iti sthirā |
na cāpyaniṣṭaḥ putro me yadi putraśataṃ bhawet ||13||

na cāsau rākṣasaḥ śakto mama putrawināśane |
wīryawānmantrasiddhaśca tejaswī ca suto mama ||14||

rākṣasāya ca tatsarwaṃ prāpayiṣyati bhojanam |
mokṣayiṣyati cātmānamiti me niścitā matiḥ ||15||

samāgatāśca wīreṇa dṛṣṭapūrwāśca rākṣasāḥ |
balawanto mahākāyā nihatāścāpyanekaśaḥ ||16||

na twidaṃ keṣucidbrahmanwyāhartawyaṃ kathañcana |
widyārthino hi me putrānwiprakuryuḥ kutūhalāt ||17||

guruṇā cānanujñāto grāhayedyaṃ suto mama |
na sa kuryāttayā kāryaṃ widyayeti satāṃ matam ||18||

waiśampāyana uwāca||

ewamuktastu pṛthayā sa wipro bhāryayā saha |
hṛṣṭaḥ sampūjayāmāsa tadwākyamamṛtopamam ||19||

tataḥ kuntī ca wipraśca sahitāwanilātmajam |
tamabrūtāṃ kuruṣweti sa tathetyabrawīcca tau ||20||






                  150


waiśampāyana uwāca||

kariṣya iti bhīmena pratijñāte tu bhārata |
ājagmuste tataḥ sarwe bhaikṣamādāya pāṇḍawāḥ ||1||

ākāreṇaiwa taṃ jñātwā pāṇḍuputro yudhiṣṭhiraḥ |
rahaḥ samupawiśyaikastataḥ papraccha mātaram ||2||

kiṃ cikīrṣatyayaṃ karma bhīmo bhīmaparākramaḥ |
bhawatyanumate kaccidayaṃ kartumihecchati ||3||

kuntyuwāca||

mamaiwa wacanādeṣa kariṣyati parantapaḥ |
brāhmaṇārthe mahatkṛtyaṃ moṣkāya nagarasya ca ||4||

yudhiṣṭhira uwāca||

kimidaṃ sāhasaṃ tīkṣṇaṃ bhawatyā duṣkṛtaṃ kṛtam |
parityāgaṃ hi putrasya na praśaṃsanti sādhawaḥ ||5||

kathaṃ parasutasyārthe swasutaṃ tyaktumicchasi |
lokawṛttiwiruddhaṃ wai putratyāgātkṛtaṃ twayā ||6||

yasya bāhū samāśritya sukhaṃ sarwe swapāmahe |
rājyaṃ cāpahṛtaṃ kṣudrairājihīrṣāmahe punaḥ ||7||

yasya duryodhano wīryaṃ cintayannamitaujasaḥ |
na śete wasatīḥ sarwā duḥkhācchakuninā saha ||8||

yasya wīrasya wīryeṇa muktā jatugṛhādwayam |
anyebhyaścaiwa pāpebhyo nihataśca purocanaḥ ||9||

yasya wīryaṃ samāśritya wasupūrṇāṃ wasundharām |
imāṃ manyāmahe prāptāṃ nihatya dhṛtarāṣṭrajān ||10||

tasya wyawasitastyāgo buddhimāsthāya kāṃ twayā |
kaccinna duḥkhairbuddhiste wiplutā gatacetasaḥ ||11||

kuntyuwāca||

yudhiṣṭhira na santāpaḥ kāryaḥ prati wṛkodaram |
na cāyaṃ buddhidaurbalyādwyawasāyaḥ kṛto mayā ||12||

iha wiprasya bhawane wayaṃ putra sukhoṣitāḥ |
tasya pratikriyā tāta mayeyaṃ prasamīkṣitā ||13||

etāwānewa puruṣaḥ kṛtaṃ yasminna naśyati ||13||

dṛṣṭwā bhīṣmasya wikrāntaṃ tadā jatugṛhe mahat |
hiḍimbasya wadhāccaiwa wiśwāso me wṛkodare ||14||

bāhworbalaṃ hi bhīmasya nāgāyutasamaṃ mahat |
yena yūyaṃ gajaprakhyā nirwyūḍhā wāraṇāwatāt ||15||

wṛkodarabalo nānyo na bhūto na bhawiṣyati |
yo'bhyudīyādyudhi śreṣṭhamapi wajradharaṃ swayam ||16||

jātamātraḥ purā caiṣa mamāṅkātpatito girau |
śarīragaurawāttasya śilā gātrairwicūrṇitā ||17||

tadahaṃ prajñayā smṛtwā balaṃ bhīmasya pāṇḍawa |
pratīkāraṃ ca wiprasya tataḥ kṛtawatī matim ||18||

nedaṃ lobhānna cājñānānna ca mohādwiniścitam |
buddhipūrwaṃ tu dharmasya wyawasāyaḥ kṛto mayā ||19||

arthau dwāwapi niṣpannau yudhiṣṭhira bhawiṣyataḥ |
pratīkāraśca wāsasya dharmaśca carito mahān ||20||

yo brāhmaṇasya sāhāyyaṃ kuryādartheṣu karhicit |
kṣatriyaḥ sa śubhāṃllokānprāpnuyāditi me śrutam ||21||

kṣatriyaḥ kṣatriyasyaiwa kurwāṇo wadhamokṣaṇam |
wipulāṃ kīrtimāpnoti loke'smiṃśca paratra ca ||22||

waiśyasyaiwa tu sāhāyyaṃ kurwāṇaḥ kṣatriyo yudhi |
sa sarweṣwapi lokeṣu prajā rañjayate dhruwam ||23||

śūdraṃ tu mokṣayanrājā śaraṇārthinamāgatam |
prāpnotīha kule janma sadrawye rājasatkṛte ||24||

ewaṃ sa bhagawānwyāsaḥ purā kaurawanandana |
prowāca sutarāṃ prājñastasmādetaccikīrṣitam ||25||

yudhiṣṭhira uwāca||

upapannamidaṃ mātastwayā yadbuddhipūrwakam |
ārtasya brāhmaṇasyaiwamanukrośādidaṃ kṛtam ||26||

dhruwameṣyati bhīmo'yaṃ nihatya puruṣādakam ||26||

yathā twidaṃ na windeyurnarā nagarawāsinaḥ |
tathāyaṃ brāhmaṇo wācyaḥ parigrāhyaśca yatnataḥ ||27||






                  151


waiśampāyana uwāca||

tato rātryāṃ wyatītāyāmannamādāya pāṇḍawaḥ |
bhīmaseno yayau tatra yatrāsau puruṣādakaḥ ||1||

āsādya tu wanaṃ tasya rakṣasaḥ pāṇḍawo balī |
ājuhāwa tato nāmnā tadannamupayojayan ||2||

tataḥ sa rākṣasaḥ śrutwā bhīmasenasya tadwacaḥ |
ājagāma susaṅkruddho yatra bhīmo wyawasthitaḥ ||3||

mahākāyo mahāwego dārayanniwa medinīm |
triśikhāṃ bhṛkuṭiṃ kṛtwā saṃdaśya daśanacchadam ||4||

bhuñjānamannaṃ taṃ dṛṣṭwā bhīmasenaṃ sa rākṣasaḥ |
wiwṛtya nayane kruddha idaṃ wacanamabrawīt ||5||

ko'yamannamidaṃ bhuṅkte madarthamupakalpitam |
paśyato mama durbuddhiryiyāsuryamasādanam ||6||

bhīmasenastu tacchrutwā prahasanniwa bhārata |
rākṣasaṃ tamanādṛtya bhuṅkta ewa parāṅmukhaḥ ||7||

tataḥ sa bhairawaṃ kṛtwā samudyamya karāwubhau |
abhyadrawadbhīmasenaṃ jighāṃsuḥ puruṣādakaḥ ||8||

tathāpi paribhūyainaṃ nekṣamāṇo wṛkodaraḥ |
rākṣasaṃ bhuṅkta ewānnaṃ pāṇḍawaḥ parawīrahā ||9||

amarṣeṇa tu sampūrṇaḥ kuntīputrasya rākṣasaḥ |
jaghāna pṛṣṭhaṃ pāṇibhyāmubhābhyāṃ pṛṣṭhataḥ sthitaḥ ||10||

tathā balawatā bhīmaḥ pāṇibhyāṃ bhṛśamāhataḥ |
naiwāwalokayāmāsa rākṣasaṃ bhuṅkta ewa saḥ ||11||

tataḥ sa bhūyaḥ saṅkruddho wṛkṣamādāya rākṣasaḥ |
tāḍayiṣyaṃstadā bhīmaṃ punarabhyadrawadbalī ||12||

tato bhīmaḥ śanairbhuktwā tadannaṃ puruṣarṣabhaḥ |
wāryupaspṛśya saṃhṛṣṭastasthau yudhi mahābalaḥ ||13||

kṣiptaṃ kruddhena taṃ wṛkṣaṃ pratijagrāha wīryawān |
sawyena pāṇinā bhīmaḥ prahasanniwa bhārata ||14||

tataḥ sa punarudyamya wṛkṣānbahuwidhānbalī |
prāhiṇodbhīmasenāya tasmai bhīmaśca pāṇḍawaḥ ||15||

tadwṛkṣayuddhamabhawanmahīruhawināśanam |
ghorarūpaṃ mahārāja bakapāṇḍawayormahat ||16||

nāma wiśrāwya tu bakaḥ samabhidrutya pāṇḍawam |
bhujābhyāṃ parijagrāha bhīmasenaṃ mahābalam ||17||

bhīmaseno'pi tadrakṣaḥ parirabhya mahābhujaḥ |
wisphurantaṃ mahāwegaṃ wicakarṣa balādbalī ||18||

sa kṛṣyamāṇo bhīmena karṣamāṇaśca pāṇḍawam |
samayujyata tīwreṇa śrameṇa puruṣādakaḥ ||19||

tayorwegena mahatā pṛthiwī samakampata |
pādapāṃśca mahākāyāṃścūrṇayāmāsatustadā ||20||

hīyamānaṃ tu tadrakṣaḥ samīkṣya bharatarṣabha |
niṣpiṣya bhūmau pāṇibhyāṃ samājaghne wṛkodaraḥ ||21||

tato'sya jānunā pṛṣṭhamawapīḍya balādiwa |
bāhunā parijagrāha dakṣiṇena śirodharām ||22||

sawyena ca kaṭīdeśe gṛhya wāsasi pāṇḍawaḥ |
tadrakṣo dwiguṇaṃ cakre nadantaṃ bhairawānrawān ||23||

tato'sya rudhiraṃ waktrātprādurāsīdwiśāṃ pate |
bhajyamānasya bhīmena tasya ghorasya rakṣasaḥ ||24||






                  152


waiśampāyana uwāca||

tena śabdena witrasto janastasyātha rakṣasaḥ |
niṣpapāta gṛhādrājansahaiwa paricāribhiḥ ||1||

tānbhītānwigatajñānānbhīmaḥ praharatāṃ waraḥ |
sāntwayāmāsa balawānsamaye ca nyaweśayat ||2||

na hiṃsyā mānuṣā bhūyo yuṣmābhiriha karhicit |
hiṃsatāṃ hi wadhaḥ śīghramewamewa bhawediti ||3||

tasya tadwacanaṃ śrutwā tāni rakṣāṃsi bhārata |
ewamastwiti taṃ prāhurjagṛhuḥ samayaṃ ca tam ||4||

tataḥ prabhṛti rakṣāṃsi tatra saumyāni bhārata |
nagare pratyadṛśyanta narairnagarawāsibhiḥ ||5||

tato bhimastamādāya gatāsuṃ puruṣādakam |
dwāradeśe winikṣipya jagāmānupalakṣitaḥ ||6||

tataḥ sa bhīmastaṃ hatwā gatwā brāhmaṇaweśma tat |
ācacakṣe yathāwṛttaṃ rājñaḥ sarwamaśeṣataḥ ||7||

tato narā winiṣkrāntā nagarātkālyamewa tu |
dadṛśurnihataṃ bhūmau rākṣasaṃ rudhirokṣitam ||8||

tamadrikūṭasadṛśaṃ winikīrṇaṃ bhayāwaham |
ekacakrāṃ tato gatwā prawṛttiṃ pradaduḥ pare ||9||

tataḥ sahasraśo rājannarā nagarawāsinaḥ |
tatrājagmurbakaṃ draṣṭuṃ sastrīwṛddhakumārakāḥ ||10||

tataste wismitāḥ sarwe karma dṛṣṭwātimānuṣam |
daiwatānyarcayāṃ cakruḥ sarwa ewa wiśāṃ pate ||11||

tataḥ pragaṇayāmāsuḥ kasya wāro'dya bhojane |
jñātwā cāgamya taṃ wipraṃ papracchuḥ sarwa ewa tat ||12||

ewaṃ pṛṣṭastu bahuśo rakṣamāṇaśca pāṇḍawān |
uwāca nāgarānsarwānidaṃ wiprarṣabhastadā ||13||

ājñāpitaṃ māmaśane rudantaṃ saha bandhubhiḥ |
dadarśa brāhmaṇaḥ kaścinmantrasiddho mahābalaḥ ||14||

paripṛcchya sa māṃ pūrwaṃ parikleśaṃ purasya ca |
abrawīdbrāhmaṇaśreṣṭha āśwāsya prahasanniwa ||15||

prāpayiṣyāmyahaṃ tasmai idamannaṃ durātmane |
mannimittaṃ bhayaṃ cāpi na kāryamiti wīryawān ||16||

sa tadannamupādāya gato bakawanaṃ prati |
tena nūnaṃ bhawedetatkarma lokahitaṃ kṛtam ||17||

tataste brāhmaṇāḥ sarwe kṣatriyāśca suwismitāḥ |
waiśyāḥ śūdrāśca muditāścakrurbrahmamahaṃ tadā ||18||

tato jānapadāḥ sarwe ājagmurnagaraṃ prati |
tadadbhutatamaṃ draṣṭuṃ pārthāstatraiwa cāwasan ||19||






              caitrarathaparwa
                  153


janamejaya uwāca||

te tathā puruṣawyāghrā nihatya bakarākṣasam |
ata ūrdhwaṃ tato brahmankimakurwata pāṇḍawāḥ ||1||

waiśampāyana uwāca||

tatraiwa nyawasanrājannihatya bakarākṣasam |
adhīyānāḥ paraṃ brahma brāhmaṇasya niweśane ||2||

tataḥ katipayāhasya brāhmaṇaḥ saṃśitawrataḥ |
pratiśrayārthaṃ tadweśma brāhmaṇasyājagāma ha ||3||

sa samyakpūjayitwā taṃ widwānwiprarṣabhastadā |
dadau pratiśrayaṃ tasmai sadā sarwātithiwratī ||4||

tataste pāṇḍawāḥ sarwe saha kuntyā nararṣabhāḥ |
upāsāṃ cakrire wipraṃ kathayānaṃ kathāstadā ||5||

kathayāmāsa deśānsa tīrthāni wiwidhāni ca |
rājñāṃ ca wiwidhāścaryāḥ purāṇi wiwidhāni ca ||6||

sa tatrākathayadwipraḥ kathānte janamejaya |
pāñcāleṣwadbhutākāraṃ yājñasenyāḥ swayaṃwaram ||7||

dhṛṣṭadyumnasya cotpattimutpattiṃ ca śikhaṇḍinaḥ |
ayonijatwaṃ kṛṣṇāyā drupadasya mahāmakhe ||8||

tadadbhutatamaṃ śrutwā loke tasya mahātmanaḥ |
wistareṇaiwa papracchuḥ kathāṃ tāṃ puruṣarṣabhāḥ ||9||

kathaṃ drupadaputrasya dhṛṣṭadyumnasya pāwakāt |
wedimadhyācca kṛṣṇāyāḥ sambhawaḥ kathamadbhutaḥ ||10||

kathaṃ droṇānmaheṣwāsātsarwāṇyastrāṇyaśikṣata |
kathaṃ priyasakhāyau tau bhinnau kasya kṛtena ca ||11||

ewaṃ taiścodito rājansa wipraḥ puruṣarṣabhaiḥ |
kathayāmāsa tatsarwaṃ draupadīsambhawaṃ tadā ||12||






                  154


brāhmaṇa uwāca||

gaṅgādwāraṃ prati mahānbabhūwarṣirmahātapāḥ |
bharadwājo mahāprājñaḥ satataṃ saṃśitawrataḥ ||1||

so'bhiṣektuṃ gato gaṅgāṃ pūrwamewāgatāṃ satīm |
dadarśāpsarasaṃ tatra ghṛtācīmāplutāmṛṣiḥ ||2||

tasyā wāyurnadītīre wasanaṃ wyaharattadā |
apakṛṣṭāmbarāṃ dṛṣṭwā tāmṛṣiścakame tataḥ ||3||

tasyāṃ saṃsaktamanasaḥ kaumārabrahmacāriṇaḥ |
hṛṣṭasya retaścaskanda tadṛṣirdroṇa ādadhe ||4||

tataḥ samabhawaddroṇaḥ kumārastasya dhīmataḥ |
adhyagīṣṭa sa wedāṃśca wedāṅgāni ca sarwaśaḥ ||5||

bharadwājasya tu sakhā pṛṣato nāma pārthiwaḥ |
tasyāpi drupado nāma tadā samabhawatsutaḥ ||6||

sa nityamāśramaṃ gatwā droṇena saha pārṣataḥ |
cikrīḍādhyayanaṃ caiwa cakāra kṣatriyarṣabhaḥ ||7||

tatastu pṛṣate'tīte sa rājā drupado'bhawat |
droṇo'pi rāmaṃ śuśrāwa ditsantaṃ wasu sarwaśaḥ ||8||

wanaṃ tu prasthitaṃ rāmaṃ bharadwājasuto'brawīt |
āgataṃ wittakāmaṃ māṃ widdhi droṇaṃ dwijarṣabha ||9||

rāma uwāca||

śarīramātramewādya mayedamawaśeṣitam |
astrāṇi wā śarīraṃ wā brahmannanyataraṃ wṛṇu ||10||

droṇa uwāca||

astrāṇi caiwa sarwāṇi teṣāṃ saṃhāramewa ca |
prayogaṃ caiwa sarweṣāṃ dātumarhati me bhawān ||11||

brāhmaṇa uwāca||

tathetyuktwā tatastasmai pradadau bhṛgunandanaḥ |
pratigṛhya tato droṇaḥ kṛtakṛtyo'bhawattadā ||12||

samprahṛṣṭamanāścāpi rāmātparamasaṃmatam |
brahmāstraṃ samanuprāpya nareṣwabhyadhiko'bhawat ||13||

tato drupadamāsādya bhāradwājaḥ pratāpawān |
abrawītpuruṣawyāghraḥ sakhāyaṃ widdhi māmiti ||14||

drupada uwāca||

nāśrotriyaḥ śrotriyasya nārathī rathinaḥ sakhā |
nārājā pārthiwasyāpi sakhipūrwaṃ kimiṣyate ||15||

brāhmaṇa uwāca||

sa winiścitya manasā pāñcālyaṃ prati buddhimān |
jagāma kurumukhyānāṃ nagaraṃ nāgasāhwayam ||16||

tasmai pautrānsamādāya wasūni wiwidhāni ca |
prāptāya pradadau bhīṣmaḥ śiṣyāndroṇāya dhīmate ||17||

droṇaḥ śiṣyāṃstataḥ sarwānidaṃ wacanamabrawīt |
samānīya tadā widwāndrupadasyāsukhāya wai ||18||

ācāryawetanaṃ kiñciddhṛdi sampariwartate |
kṛtāstraistatpradeyaṃ syāttadṛtaṃ wadatānaghāḥ ||19||

yadā ca pāṇḍawāḥ sarwe kṛtāstrāḥ kṛtaniśramāḥ |
tato droṇo'brawīdbhūyo wetanārthamidaṃ wacaḥ ||20||

pārṣato drupado nāma chatrawatyāṃ nareśwaraḥ |
tasyāpakṛṣya tadrājyaṃ mama śīghraṃ pradīyatām ||21||

tataḥ pāṇḍusutāḥ pañca nirjitya drupadaṃ yudhi |
droṇāya darśayāmāsurbaddhwā sasaciwaṃ tadā ||22||

droṇa uwāca||

prārthayāmi twayā sakhyaṃ punarewa narādhipa |
arājā kila no rājñaḥ sakhā bhawitumarhati ||23||

ataḥ prayatitaṃ rājye yajñasena mayā tawa |
rājāsi dakṣiṇe kūle bhāgīrathyāhamuttare ||24||

brāhmaṇa uwāca||

asatkāraḥ sa sumahānmuhūrtamapi tasya tu |
na wyeti hṛdayādrājño durmanāḥ sa kṛśo'bhawat ||25||






                  155


brāhmaṇa uwāca||

amarṣī drupado rājā karmasiddhāndwijarṣabhān |
anwicchanparicakrāma brāhmaṇāwasathānbahūn ||1||

putrajanma parīpsanwai śokopahatacetanaḥ |
nāsti śreṣṭhaṃ mamāpatyamiti nityamacintayat ||2||

jātānputrānsa nirwedāddhigbandhūniti cābrawīt |
niḥśwāsaparamaścāsīddroṇaṃ praticikīrṣayā ||3||

prabhāwaṃ winayaṃ śikṣāṃ droṇasya caritāni ca |
kṣātreṇa ca balenāsya cintayannānwapadyata ||4||

pratikartuṃ nṛpaśreṣṭho yatamāno'pi bhārata ||4||

abhitaḥ so'tha kalmāṣīṃ gaṅgākūle paribhraman |
brāhmaṇāwasathaṃ puṇyamāsasāda mahīpatiḥ ||5||

tatra nāsnātakaḥ kaścinna cāsīdawratī dwijaḥ |
tathaiwa nāmahābhāgaḥ so'paśyatsaṃśitawratau ||6||

yājopayājau brahmarṣī śāmyantau pṛṣatātmajaḥ |
saṃhitādhyayane yuktau gotrataścāpi kāśyapau ||7||

tāraṇe yuktarūpau tau brāhmaṇāwṛṣisattamau |
sa tāwāmantrayāmāsa sarwakāmairatandritaḥ ||8||

buddhwā tayorbalaṃ buddhiṃ kanīyāṃsamupahware |
prapede chandayankāmairupayājaṃ dhṛtawratam ||9||

pādaśuśrūṣaṇe yuktaḥ priyawāksarwakāmadaḥ |
arhayitwā yathānyāyamupayājamuwāca saḥ ||10||

yena me karmaṇā brahmanputraḥ syāddroṇamṛtyawe |
upayāja kṛte tasmingawāṃ dātāsmi te'rbudam ||11||

yadwā te'nyaddwijaśreṣṭha manasaḥ supriyaṃ bhawet |
sarwaṃ tatte pradātāhaṃ na hi me'styatra saṃśayaḥ ||12||

ityukto nāhamityewaṃ tamṛṣiḥ pratyuwāca ha |
ārādhayiṣyandrupadaḥ sa taṃ paryacaratpunaḥ ||13||

tataḥ saṃwatsarasyānte drupadaṃ sa dwijottamaḥ |
upayājo'brawīdrājankāle madhurayā girā ||14||

jyeṣṭho bhrātā mamāgṛhṇādwicaranwananirjhare |
aparijñātaśaucāyāṃ bhūmau nipatitaṃ phalam ||15||

tadapaśyamahaṃ bhrāturasāmpratamanuwrajan |
wimarśaṃ saṅkarādāne nāyaṃ kuryātkathañcana ||16||

dṛṣṭwā phalasya nāpaśyaddoṣā ye'syānubandhikāḥ |
wiwinakti na śaucaṃ yaḥ so'nyatrāpi kathaṃ bhawet ||17||

saṃhitādhyayanaṃ kurwanwasangurukule ca yaḥ |
bhaikṣamucchiṣṭamanyeṣāṃ bhuṅkte cāpi sadā sadā ||18||

kīrtayanguṇamannānāmaghṛṇī ca punaḥ punaḥ ||18||

tamahaṃ phalārthinaṃ manye bhrātaraṃ tarkacakṣuṣā |
taṃ wai gacchaswa nṛpate sa twāṃ saṃyājayiṣyati ||19||

jugupsamāno nṛpatirmanasedaṃ wicintayan |
upayājawacaḥ śrutwā nṛpatiḥ sarwadharmawit ||20||

abhisampūjya pūjārhamṛṣiṃ yājamuwāca ha ||20||

ayutāni dadānyaṣṭau gawāṃ yājaya māṃ wibho |
droṇawairābhisantaptaṃ twaṃ hlādayitumarhasi ||21||

sa hi brahmawidāṃ śreṣṭho brahmāstre cāpyanuttamaḥ |
tasmāddroṇaḥ parājaiṣīnmāṃ wai sa sakhiwigrahe ||22||

kṣatriyo nāsti tulyo'sya pṛthiwyāṃ kaścidagraṇīḥ |
kaurawācāryamukhyasya bhāradwājasya dhīmataḥ ||23||

droṇasya śarajālāni prāṇidehaharāṇi ca |
ṣaḍaratni dhanuścāsya dṛśyate'pratimaṃ mahat ||24||

sa hi brāhmaṇawegena kṣātraṃ wegamasaṃśayam |
pratihanti maheṣwāso bhāradwājo mahāmanāḥ ||25||

kṣatrocchedāya wihito jāmadagnya iwāsthitaḥ |
tasya hyastrabalaṃ ghoramaprasahyaṃ narairbhuwi ||26||

brāhmamuccārayaṃstejo hutāhutiriwānalaḥ |
sametya sa dahatyājau kṣatraṃ brahmapuraḥsaraḥ ||27||

brahmakṣatre ca wihite brahmatejo wiśiṣyate ||27||

so'haṃ kṣatrabalāddhīno brahmatejaḥ prapediwān |
droṇādwiśiṣṭamāsādya bhawantaṃ brahmawittamam ||28||

droṇāntakamahaṃ putraṃ labheyaṃ yudhi durjayam |
tatkarma kuru me yāja nirwapāmyarbudaṃ gawām ||29||

tathetyuktwā tu taṃ yājo yājyārthamupakalpayat |
gurwartha iti cākāmamupayājamacodayat ||30||

yājo droṇawināśāya pratijajñe tathā ca saḥ ||30||

tatastasya narendrasya upayājo mahātapāḥ |
ācakhyau karma waitānaṃ tadā putraphalāya wai ||31||

sa ca putro mahāwīryo mahātejā mahābalaḥ |
iṣyate yadwidho rājanbhawitā te tathāwidhaḥ ||32||

bhāradwājasya hantāraṃ so'bhisandhāya bhūmipaḥ |
ājahre tattathā sarwaṃ drupadaḥ karmasiddhaye ||33||

yājastu hawanasyānte dewīmāhwāpayattadā |
praihi māṃ rājñi pṛṣati mithunaṃ twāmupasthitam ||34||

dewyuwāca||

awaliptaṃ me mukhaṃ brahmanpuṇyāngandhānbibharmi ca |
sutārthenoparuddhāsmi tiṣṭha yāja mama priye ||35||

yāja uwāca||

yājena śrapitaṃ hawyamupayājena mantritam |
kathaṃ kāmaṃ na saṃdadhyātsā twaṃ wipraihi tiṣṭha wā ||36||

brāhmaṇa uwāca||

ewamukte tu yājena hute hawiṣi saṃskṛte |
uttasthau pāwakāttasmātkumāro dewasaṃnibhaḥ ||37||

jwālāwarṇo ghorarūpaḥ kirīṭī warma cottamam |
bibhratsakhaḍgaḥ saśaro dhanuṣmānwinadanmuhuḥ ||38||

so'dhyārohadrathawaraṃ tena ca prayayau tadā |
tataḥ praṇeduḥ pāñcālāḥ prahṛṣṭāḥ sādhu sādhwiti ||39||

bhayāpaho rājaputraḥ pāñcālānāṃ yaśaskaraḥ |
rājñaḥ śokāpaho jāta eṣa droṇawadhāya wai ||40||

ityuwāca mahadbhūtamadṛśyaṃ khecaraṃ tadā ||40||

kumārī cāpi pāñcālī wedimadhyātsamutthitā |
subhagā darśanīyāṅgī wedimadhyā manoramā ||41||

śyāmā padmapalāśākṣī nīlakuñcitamūrdhajā |
mānuṣaṃ wigrahaṃ kṛtwā sākṣādamarawarṇinī ||42||

nīlotpalasamo gandho yasyāḥ krośātprawāyati |
yā bibharti paraṃ rūpaṃ yasyā nāstyupamā bhuwi ||43||

tāṃ cāpi jātāṃ suśroṇīṃ wāguwācāśarīriṇī |
sarwayoṣidwarā kṛṣṇā kṣayaṃ kṣatraṃ ninīṣati ||44||

surakāryamiyaṃ kāle kariṣyati sumadhyamā |
asyā hetoḥ kṣatriyāṇāṃ mahadutpatsyate bhayam ||45||

tacchrutwā sarwapāñcālāḥ praṇeduḥ siṃhasaṅghawat |
na caitānharṣasampūṇāniyaṃ sehe wasundharā ||46||

tau dṛṣṭwā pṛṣatī yājaṃ prapede wai sutārthinī |
na wai madanyāṃ jananīṃ jānīyātāmimāwiti ||47||

tathetyuwāca tāṃ yājo rājñaḥ priyacikīrṣayā |
tayośca nāmanī cakrurdwijāḥ sampūrṇamānasāḥ ||48||

dhṛṣṭatwādatidhṛṣṇutwāddharmāddyutsambhawādapi |
dhṛṣṭadyumnaḥ kumāro'yaṃ drupadasya bhawatwiti ||49||

kṛṣṇetyewābruwankṛṣṇāṃ kṛṣṇābhūtsā hi warṇataḥ |
tathā tanmithunaṃ jajñe drupadasya mahāmakhe ||50||

dhṛṣṭadyumnaṃ tu pāñcālyamānīya swaṃ wiweśanam |
upākarodastrahetorbhāradwājaḥ pratāpawān ||51||

amokṣaṇīyaṃ daiwaṃ hi bhāwi matwā mahāmatiḥ |
tathā tatkṛtawāndroṇa ātmakīrtyanurakṣaṇāt ||52||






                  156


waiśampāyana uwāca||

etacchrutwā tu kaunteyāḥ śalyawiddhā iwābhawan |
sarwe cāswasthamanaso babhūwuste mahārathāḥ ||1||

tataḥ kuntī sutāndṛṣṭwā wibhrāntāngatacetasaḥ |
yudhiṣṭhiramuwācedaṃ wacanaṃ satyawādinī ||2||

cirarātroṣitāḥ smeha brāhmaṇasya niweśane |
ramamāṇāḥ pure ramye labdhabhaikṣā yudhiṣṭhira ||3||

yānīha ramaṇīyāni wanānyupawanāni ca |
sarwāṇi tāni dṛṣṭāni punaḥ punarariṃdama ||4||

punardṛṣṭāni tānyewa prīṇayanti na nastathā |
bhaikṣaṃ ca na tathā wīra labhyate kurunandana ||5||

te wayaṃ sādhu pāñcālāngacchāma yadi manyase |
apūrwadarśanaṃ tāta ramaṇīyaṃ bhawiṣyati ||6||

subhikṣāścaiwa pāñcālāḥ śrūyante śatrukarśana |
yajñasenaśca rājāsau brahmaṇya iti śuśrumaḥ ||7||

ekatra cirawāso hi kṣamo na ca mato mama |
te tatra sādhu gacchāmo yadi twaṃ putra manyase ||8||

yudhiṣṭhira uwāca||

bhawatyā yanmataṃ kāryaṃ tadasmākaṃ paraṃ hitam |
anujāṃstu na jānāmi gaccheyurneti wā punaḥ ||9||

waiśampāyana uwāca||

tataḥ kuntī bhīmasenamarjunaṃ yamajau tathā |
uwāca gamanaṃ te ca tathetyewābruwaṃstadā ||10||

tata āmantrya taṃ wipraṃ kuntī rājansutaiḥ saha |
pratasthe nagarīṃ ramyāṃ drupadasya mahātmanaḥ ||11||






                  157


waiśampāyana uwāca||

wasatsu teṣu pracchannaṃ pāṇḍaweṣu mahātmasu |
ājagāmātha tāndraṣṭuṃ wyāsaḥ satyawatīsutaḥ ||1||

tamāgatamabhiprekṣya pratyudgamya parantapāḥ |
praṇipatyābhiwādyainaṃ tasthuḥ prāñjalayastadā ||2||

samanujñāpya tānsarwānāsīnānmunirabrawīt |
prasannaḥ pūjitaḥ pārthaiḥ prītipūrwamidaṃ wacaḥ ||3||

api dharmeṇa wartadhwaṃ śāstreṇa ca parantapāḥ |
api wipreṣu waḥ pūjā pūjārheṣu na hīyate ||4||

atha dharmārthawadwākyamuktwā sa bhagawānṛṣiḥ |
wicitrāśca kathāstāstāḥ punarewedamabrawīt ||5||

āsīttapowane kācidṛṣeḥ kanyā mahātmanaḥ |
wilagnamadhyā suśroṇī subhrūḥ sarwaguṇānwitā ||6||

karmabhiḥ swakṛtaiḥ sā tu durbhagā samapadyata |
nādhyagacchatpatiṃ sā tu kanyā rūpawatī satī ||7||

tapastaptumathārebhe patyarthamasukhā tataḥ |
toṣayāmāsa tapasā sā kilogreṇa śaṅkaram ||8||

tasyāḥ sa bhagawāṃstuṣṭastāmuwāca tapaswinīm |
waraṃ waraya bhadraṃ te warado'smīti bhāmini ||9||

atheśwaramuwācedamātmanaḥ sā waco hitam |
patiṃ sarwaguṇopetamicchāmīti punaḥ punaḥ ||10||

tāmatha pratyuwācedamīśāno wadatāṃ waraḥ |
pañca te patayo bhadre bhawiṣyantīti śaṅkaraḥ ||11||

pratibruwantīmekaṃ me patiṃ dehīti śaṅkaram |
punarewābrawīddewa idaṃ wacanamuttamam ||12||

pañcakṛtwastwayā uktaḥ patiṃ dehītyahaṃ punaḥ |
dehamanyaṃ gatāyāste yathoktaṃ tadbhawiṣyati ||13||

drupadasya kule jātā kanyā sā dewarūpiṇī |
nirdiṣṭā bhawatāṃ patnī kṛṣṇā pārṣatyaninditā ||14||

pāñcālanagaraṃ tasmātprawiśadhwaṃ mahābalāḥ |
sukhinastāmanuprāpya bhawiṣyatha na saṃśayaḥ ||15||

ewamuktwā mahābhāgaḥ pāṇḍawānāṃ pitāmahaḥ |
pārthānāmantrya kuntīṃ ca prātiṣṭhata mahātapāḥ ||16||






                  158


waiśampāyana uwāca||

te pratasthuḥ puraskṛtya mātaraṃ puruṣarṣabhāḥ |
samairudaṅmukhairmārgairyathoddiṣṭaṃ parantapāḥ ||1||

te gacchantastwahorātraṃ tīrthaṃ somaśrawāyaṇam |
āseduḥ puruṣawyāghrā gaṅgāyāṃ pāṇḍunandanāḥ ||2||

ulmukaṃ tu samudyamya teṣāmagre dhanañjayaḥ |
prakāśārthaṃ yayau tatra rakṣārthaṃ ca mahāyaśāḥ ||3||

tatra gaṅgājale ramye wiwikte krīḍayanstriyaḥ |
īrṣyurgandharwarājaḥ sma jalakrīḍāmupāgataḥ ||4||

śabdaṃ teṣāṃ sa śuśrāwa nadīṃ samupasarpatām |
tena śabdena cāwiṣṭaścukrodha balawadbalī ||5||

sa dṛṣṭwā pāṇḍawāṃstatra saha mātrā parantapān |
wisphārayandhanurghoramidaṃ wacanamabrawīt ||6||

sandhyā saṃrajyate ghorā pūrwarātrāgameṣu yā |
aśītibhistruṭairhīnaṃ taṃ muhūrtaṃ pracakṣate ||7||

wihitaṃ kāmacārāṇāṃ yakṣagandharwarakṣasām |
śeṣamanyanmanuṣyāṇāṃ kāmacāramiha smṛtam ||8||

lobhātpracāraṃ caratastāsu welāsu wai narān |
upakrāntā nigṛhṇīmo rākṣasaiḥ saha bāliśān ||9||

tato rātrau prāpnuwato jalaṃ brahmawido janāḥ |
garhayanti narānsarwānbalasthānnṛpatīnapi ||10||

ārāttiṣṭhata mā mahyaṃ samīpamupasarpata |
kasmānmāṃ nābhijānīta prāptaṃ bhāgīrathījalam ||11||

aṅgāraparṇaṃ gandharwaṃ witta māṃ swabalāśrayam |
ahaṃ hi mānī cerṣyuśca kuberasya priyaḥ sakhā ||12||

aṅgāraparṇamiti ca khyataṃ wanamidaṃ mama |
anu gaṅgāṃ ca wākāṃ ca citraṃ yatra wasāmyaham ||13||

na kuṇapāḥ śṛṅgiṇo wā na dewā na ca mānuṣāḥ |
idaṃ samupasarpanti tatkiṃ samupasarpatha ||14||

arjuna uwāca||

samudre himawatpārśwe nadyāmasyāṃ ca durmate |
rātrāwahani sandhau ca kasya kḷptaḥ parigrahaḥ ||15||

wayaṃ ca śaktisampannā akāle twāmadhṛṣṇumaḥ |
aśaktā hi kṣaṇe krūre yuṣmānarcanti mānawāḥ ||16||

purā himawataścaiṣā hemaśṛṅgādwiniḥsṛtā |
gaṅgā gatwā samudrāmbhaḥ saptadhā pratipadyate ||17||

iyaṃ bhūtwā caikawaprā śucirākāśagā punaḥ |
deweṣu gaṅgā gandharwa prāpnotyalakanandatām ||18||

tathā pitṛnwaitaraṇī dustarā pāpakarmabhiḥ |
gaṅgā bhawati gandharwa yathā dwaipāyano'brawīt ||19||

asambādhā dewanadī swargasampādanī śubhā |
kathamicchasi tāṃ roddhuṃ naiṣa dharmaḥ sanātanaḥ ||20||

aniwāryamasambādhaṃ tawa wācā kathaṃ wayam |
na spṛśema yathākāmaṃ puṇyaṃ bhāgīrathījalam ||21||

waiśampāyana uwāca||

aṅgāraparṇastacchrutwā kruddha ānamya kārmukam |
mumoca sāyakāndīptānahīnāśīwiṣāniwa ||22||

ulmukaṃ bhrāmayaṃstūrṇaṃ pāṇḍawaścarma cottamam |
wyapowāha śarāṃstasya sarwānewa dhanañjayaḥ ||23||

arjuna uwāca||

bibhīṣikaiṣā gandharwa nāstrajñeṣu prayujyate |
astrajñeṣu prayuktaiṣā phenawatprawilīyate ||24||

mānuṣānati gandharwānsarwāngandharwa lakṣaye |
tasmādastreṇa diwyena yotsye'haṃ na tu māyayā ||25||

purāstramidamāgneyaṃ prādātkila bṛhaspatiḥ |
bharadwājasya gandharwa guruputraḥ śatakratoḥ ||26||

bharadwājādagniweśyo agniweśyādgururmama |
sa twidaṃ mahyamadadāddroṇo brāhmaṇasattamaḥ ||27||

waiśampāyana uwāca||

ityuktwā pāṇḍawaḥ kruddho gandharwāya mumoca ha |
pradīptamastramāgneyaṃ dadāhāsya rathaṃ tu tat ||28||

wirathaṃ wiplutaṃ taṃ tu sa gandharwaṃ mahābalam |
astratejaḥpramūḍhaṃ ca prapatantamawāṅmukham ||29||

śiroruheṣu jagrāha mālyawatsu dhanañjayaḥ |
bhrātṛnprati cakarṣātha so'strapātādacetasam ||30||

yudhiṣṭhiraṃ tasya bhāryā prapede śaraṇārthinī |
nāmnā kumbhīnasī nāma patitrāṇamabhīpsatī ||31||

gandharwyuwāca||

trāhi twaṃ māṃ mahārāja patiṃ cemaṃ wimuñca me |
gandharwīṃ śaraṇaṃ prāptāṃ nāmnā kumbīnasīṃ prabho ||32||

yudhiṣṭhira uwāca||

yuddhe jitaṃ yaśohīnaṃ strīnāthamaparākramam |
ko nu hanyādripuṃ twādṛṅmuñcemaṃ ripusūdana ||33||

arjuna uwāca||

aṅgemaṃ pratipadyaswa gaccha gandharwa mā śucaḥ |
pradiśatyabhayaṃ te'dya kururājo yudhiṣṭhiraḥ ||34||

gandharwa uwāca||

jito'haṃ pūrwakaṃ nāma muñcāmyaṅgāraparṇatām |
na ca ślāghe balenādya na nāmnā janasaṃsadi ||35||

sādhwimaṃ labdhawāṃllābhaṃ yo'haṃ diwyāstradhāriṇam |
gāndharwyā māyayā yoddhumicchāmi wayasā waram ||36||

astrāgninā wicitro'yaṃ dagdho me ratha uttamaḥ |
so'haṃ citraratho bhūtwā nāmnā dagdharatho'bhawam ||37||

sambhṛtā caiwa widyeyaṃ tapaseha purā mayā |
niwedayiṣye tāmadya prāṇadāyā mahātmane ||38||

saṃstambhitaṃ hi tarasā jitaṃ śaraṇamāgatam |
yo'riṃ saṃyojayetprāṇaiḥ kalyāṇaṃ kiṃ na so'rhati ||39||

cakṣuṣī nāma widyeyaṃ yāṃ somāya dadau manuḥ |
dadau sa wiśwāwasawe mahyaṃ wiśwāwasurdadau ||40||

seyaṃ kāpuruṣaṃ prāptā gurudattā praṇaśyati |
āgamo'syā mayā prokto wīryaṃ pratinibodha me ||41||

yaccakṣuṣā draṣṭumicchettriṣu lokeṣu kiñcana |
tatpaśyedyādṛśaṃ cecchettādṛṣaṃ draṣṭumarhati ||42||

samānapadye ṣaṇmāsānsthito widyāṃ labhedimām |
anuneṣyāmyahaṃ widyāṃ swayaṃ tubhyaṃ wrate kṛte ||43||

widyayā hyanayā rājanwayaṃ nṛbhyo wiśeṣitāḥ |
awiśiṣṭāśca dewānāmanubhāwaprawartitāḥ ||44||

gandharwajānāmaśwānāmahaṃ puruṣasattama |
bhrātṛbhyastawa pañcabhyaḥ pṛthagdātā śataṃ śatam ||45||

dewagandharwawāhāste diwyagandhā manogamāḥ |
kṣīṇāḥ kṣīṇā bhawantyete na hīyante ca raṃhasaḥ ||46||

purā kṛtaṃ mahendrasya wajraṃ wṛtranibarhaṇe |
daśadhā śatadhā caiwa tacchīrṇaṃ wṛtramūrdhani ||47||

tato bhāgīkṛto dewairwajrabhāga upāsyate |
loke yatsādhanaṃ kiñcitsā wai wajratanuḥ smṛtā ||48||

wajrapāṇirbrāhmaṇaḥ syātkṣatraṃ wajrarathaṃ smṛtam |
waiśyā wai dānawajrāśca karmawajrā yawīyasaḥ ||49||

wajraṃ kṣatrasya wājino awadhyā wājinaḥ smṛtāḥ |
rathāṅgaṃ waḍawā sūte sūtāścāśweṣu ye matāḥ ||50||

kāmawarṇāḥ kāmajawāḥ kāmataḥ samupasthitāḥ |
ime gandharwajāḥ kāmaṃ pūrayiṣyanti te hayāḥ ||51||

arjuna uwāca||

yadi prītena wā dattaṃ saṃśaye jīwitasya wā |
widyā wittaṃ śrutaṃ wāpi na tadgandharwa kāmaye ||52||

gandharwa uwāca||

saṃyogo wai prītikaraḥ saṃsatsu pratidṛśyate |
jīwitasya pradānena prīto widyāṃ dadāmi te ||53||

twatto hyahaṃ grahīṣyāmi astramāgneyamuttamam |
tathaiwa sakhyaṃ bībhatso cirāya bharatarṣabha ||54||

arjuna uwāca||

twatto'streṇa wṛṇomyaśwānsaṃyogaḥ śāśwato'stu nau |
sakhe tadbrūhi gandharwa yuṣmabhyo yadbhayaṃ tyajet ||55||






                  159


arjuna uwāca||

kāraṇaṃ brūhi gandharwa kiṃ tadyena sma dharṣitāḥ |
yānto brahmawidaḥ santaḥ sarwe rātrāwariṃdama ||1||

gandharwa uwāca||

anagnayo'nāhutayo na ca wiprapuraskṛtāḥ |
yūyaṃ tato dharṣitāḥ stha mayā pāṇḍawanandana ||2||

yakṣarākṣasagandharwāḥ piśācoragamānawāḥ |
wistaraṃ kuruwaṃśasya śrīmataḥ kathayanti te ||3||

nāradaprabhṛtīnāṃ ca dewarṣīṇāṃ mayā śrutam |
guṇānkathayatāṃ wīra pūrweṣāṃ tawa dhīmatām ||4||

swayaṃ cāpi mayā dṛṣṭaścaratā sāgarāmbarām |
imāṃ wasumatīṃ kṛtsnāṃ prabhāwaḥ swakulasya te ||5||

wede dhanuṣi cācāryamabhijānāmi te'rjuna |
wiśrutaṃ triṣu lokeṣu bhāradwājaṃ yaśaswinam ||6||

dharmaṃ wāyuṃ ca śakraṃ ca wijānāmyaświnau tathā |
pāṇḍuṃ ca kuruśārdūla ṣaḍetānkulawardhanān ||7||

pitṛnetānahaṃ pārtha dewamānuṣasattamān ||7||

diwyātmāno mahātmānaḥ sarwaśastrabhṛtāṃ warāḥ |
bhawanto bhrātaraḥ śūrāḥ sarwe sucaritawratāḥ ||8||

uttamāṃ tu manobuddhiṃ bhawatāṃ bhāwitātmanām |
jānannapi ca waḥ pārtha kṛtawāniha dharṣaṇām ||9||

strīsakāśe ca kaurawya na pumānkṣantumarhati |
dharṣaṇāmātmanaḥ paśyanbāhudrawiṇamāśritaḥ ||10||

naktaṃ ca balamasmākaṃ bhūya ewābhiwardhate |
yatastato māṃ kaunteya sadāraṃ manyurāwiśat ||11||

so'haṃ twayeha wijitaḥ saṅkhye tāpatyawardhana |
yena teneha widhinā kīrtyamānaṃ nibodha me ||12||

brahmacaryaṃ paro dharmaḥ sa cāpi niyatastwayi |
yasmāttasmādahaṃ pārtha raṇe'sminwijitastwayā ||13||

yastu syātkṣatriyaḥ kaścitkāmawṛttaḥ parantapa |
naktaṃ ca yudhi yudhyeta na sa jīwetkathañcana ||14||

yastu syātkāmawṛtto'pi rājā tāpatya saṅgare |
jayennaktañcarānsarwānsa purohitadhūrgataḥ ||15||

tasmāttāpatya yatkiñcinnṛṇāṃ śreya ihepsitam |
tasminkarmaṇi yoktawyā dāntātmānaḥ purohitāḥ ||16||

wede ṣaḍaṅge niratāḥ śucayaḥ satyawādinaḥ |
dharmātmānaḥ kṛtātmānaḥ syurnṛpāṇāṃ purohitāḥ ||17||

jayaśca niyato rājñaḥ swargaśca syādanantaram |
yasya syāddharmawidwāgmī purodhāḥ śīlawāñśuciḥ ||18||

lābhaṃ labdhumalabdhaṃ hi labdhaṃ ca parirakṣitum |
purohitaṃ prakurwīta rājā guṇasamanwitam ||19||

purohitamate tiṣṭhedya icchetpṛthiwīṃ nṛpaḥ |
prāptuṃ meruwarottaṃsāṃ sarwaśaḥ sāgarāmbarām ||20||

na hi kewalaśauryeṇa tāpatyābhijanena ca |
jayedabrāhmaṇaḥ kaścidbhūmiṃ bhūmipatiḥ kwacit ||21||

tasmādewaṃ wijānīhi kurūṇāṃ waṃśawardhana |
brāhmaṇapramukhaṃ rājyaṃ śakyaṃ pālayituṃ ciram ||22||






              tāpasyopākhyānam
                  160


arjuna uwāca||

tāpatya iti yadwākyamuktawānasi māmiha |
tadahaṃ jñātumicchāmi tāpatyārthawiniścayam ||1||

tapatī nāma kā caiṣā tāpatyā yatkṛte wayam |
kaunteyā hi wayaṃ sādho tattwamicchāmi weditum ||2||

waiśampāyana uwāca||

ewamuktaḥ sa gandharwaḥ kuntīputraṃ dhanañjayam |
wiśrutāṃ triṣu lokeṣu śrāwayāmāsa wai kathām ||3||

gandharwa uwāca||

hanta te kathayiṣyāmi kathāmetāṃ manoramām |
yathāwadakhilāṃ pārtha dharmyāṃ dharmabhṛtāṃ wara ||4||

uktawānasmi yena twāṃ tāpatya iti yadwacaḥ |
tatte'haṃ kathayiṣyāmi śṛṇuṣwaikamanā mama ||5||

ya eṣa diwi dhiṣṇyena nākaṃ wyāpnoti tejasā |
etasya tapatī nāma babhūwāsadṛśī sutā ||6||

wiwaswato wai kaunteya sāwitryawarajā wibho |
wiśrutā triṣu lokeṣu tapatī tapasā yutā ||7||

na dewī nāsurī caiwa na yakṣī na ca rākṣasī |
nāpsarā na ca gandharwī tathārūpeṇa kācana ||8||

suwibhaktānawadyāṅgī swasitāyatalocanā |
swācārā caiwa sādhwī ca suweṣā caiwa bhāminī ||9||

na tasyāḥ sadṛśaṃ kañcittriṣu lokeṣu bhārata |
bhartāraṃ sawitā mene rūpaśīlakulaśrutaiḥ ||10||

samprāptayauwanāṃ paśyandeyāṃ duhitaraṃ tu tām |
nopalebhe tataḥ śāntiṃ sampradānaṃ wicintayan ||11||

artharkṣaputraḥ kaunteya kurūṇāmṛṣabho balī |
sūryamārādhayāmāsa nṛpaḥ saṃwaraṇaḥ sadā ||12||

arghyamālyopahāraiśca śaśwacca nṛpatiryataḥ |
niyamairupawāsaiśca tapobhirwiwidhairapi ||13||

śuśrūṣuranahaṃwādī śuciḥ paurawanandanaḥ |
aṃśumantaṃ samudyantaṃ pūjayāmāsa bhaktimān ||14||

tataḥ kṛtajñaṃ dharmajñaṃ rūpeṇāsadṛśaṃ bhuwi |
tapatyāḥ sadṛśaṃ mene sūryaḥ saṃwaraṇaṃ patim ||15||

dātumaicchattataḥ kanyāṃ tasmai saṃwaraṇāya tām |
nṛpottamāya kaurawya wiśrutābhijanāya wai ||16||

yathā hi diwi dīptāṃśuḥ prabhāsayati tejasā |
tathā bhuwi mahīpālo dīptyā saṃwaraṇo'bhawat ||17||

yathārcayanti cādityamudyantaṃ brahmawādinaḥ |
tathā saṃwaraṇaṃ pārtha brāhmaṇāwarajāḥ prajāḥ ||18||

sa somamati kāntatwādādityamati tejasā |
babhūwa nṛpatiḥ śrīmānsuhṛdāṃ durhṛdāmapi ||19||

ewaṅguṇasya nṛpatestathāwṛttasya kaurawa |
tasmai dātuṃ manaścakre tapatīṃ tapanaḥ swayam ||20||

sa kadācidatho rājā śrīmānuruyaśā bhuwi |
cacāra mṛgayāṃ pārtha parwatopawane kila ||21||

carato mṛgayāṃ tasya kṣutpipāsāśramānwitaḥ |
mamāra rājñaḥ kaunteya girāwapratimo hayaḥ ||22||

sa mṛtāśwaścaranpārtha padbhyāmewa girau nṛpaḥ |
dadarśāsadṛśīṃ loke kanyāmāyatalocanām ||23||

sa eka ekāmāsādya kanyāṃ tāmarimardanaḥ |
tasthau nṛpatiśārdūlaḥ paśyannawicalekṣaṇaḥ ||24||

sa hi tāṃ tarkayāmāsa rūpato nṛpatiḥ śriyam |
punaḥ santarkayāmāsa rawerbhraṣṭāmiwa prabhām ||25||

giriprasthe tu sā yasminsthitā swasitalocanā |
sa sawṛkṣakṣupalato hiraṇmaya iwābhawat ||26||

awamene ca tāṃ dṛṣṭwā sarwaprāṇabhṛtāṃ wapuḥ |
awāptaṃ cātmano mene sa rājā cakṣuṣaḥ phalam ||27||

janmaprabhṛti yatkiñciddṛṣṭawānsa mahīpatiḥ |
rūpaṃ na sadṛśaṃ tasyāstarkayāmāsa kiñcana ||28||

tayā baddhamanaścakṣuḥ pāśairguṇamayaistadā |
na cacāla tato deśādbubudhe na ca kiñcana ||29||

asyā nūnaṃ wiśālākṣyāḥ sadewāsuramānuṣam |
lokaṃ nirmathya dhātredaṃ rūpamāwiṣkṛtaṃ kṛtam ||30||

ewaṃ sa tarkayāmāsa rūpadrawiṇasampadā |
kanyāmasadṛśīṃ loke nṛpaḥ saṃwaraṇastadā ||31||

tāṃ ca dṛṣṭwaiwa kalyāṇīṃ kalyāṇābhijano nṛpaḥ |
jagāma manasā cintāṃ kāmamārgaṇapīḍitaḥ ||32||

dahyamānaḥ sa tīwreṇa nṛpatirmanmathāgninā |
apragalbhāṃ pragalbhaḥ sa tāmuwāca yaśaswinīm ||33||

kāsi kasyāsi rambhoru kimarthaṃ ceha tiṣṭhasi |
kathaṃ ca nirjane'raṇye carasyekā śucismite ||34||

twaṃ hi sarwānawadyāṅgī sarwābharaṇabhūṣitā |
wibhūṣaṇamiwaiteṣāṃ bhūṣaṇānāmabhīpsitam ||35||

na dewīṃ nāsurīṃ caiwa na yakṣīṃ na ca rākṣasīm |
na ca bhogawatīṃ manye na gandharwīṃ na mānuṣīm ||36||

yā hi dṛṣṭā mayā kāścicchrutā wāpi warāṅganāḥ |
na tāsāṃ sadṛśīṃ manye twāmahaṃ mattakāśini ||37||

ewaṃ tāṃ sa mahīpālo babhāṣe na tu sā tadā |
kāmārtaṃ nirjane'raṇye pratyabhāṣata kiñcana ||38||

tato lālapyamānasya pārthiwasyāyatekṣaṇā |
saudāminīwa sābhreṣu tatraiwāntaradhīyata ||39||

tāmanwicchansa nṛpatiḥ paricakrāma tattadā |
wanaṃ wanajapatrākṣīṃ bhramannunmattawattadā ||40||

apaśyamānaḥ sa tu tāṃ bahu tatra wilapya ca |
niśceṣṭaḥ kaurawaśreṣṭho muhūrtaṃ sa wyatiṣṭhata ||41||






                  161


gandharwa uwāca||

atha tasyāmadṛśyāyāṃ nṛpatiḥ kāmamohitaḥ |
pātanaḥ śatrusaṅghānāṃ papāta dharaṇītale ||1||

tasminnipatite bhūmāwatha sā cāruhāsinī |
punaḥ pīnāyataśroṇī darśayāmāsa taṃ nṛpam ||2||

athābabhāṣe kalyāṇī wācā madhurayā nṛpam |
taṃ kurūṇāṃ kulakaraṃ kāmābhihatacetasam ||3||

uttiṣṭhottiṣṭha bhadraṃ te na twamarhasyariṃdama |
mohaṃ nṛpatiśārdūla gantumāwiṣkṛtaḥ kṣitau ||4||

ewamukto'tha nṛpatirwācā madhurayā tadā |
dadarśa wipulaśroṇīṃ tāmewābhimukhe sthitām ||5||

atha tāmasitāpāṅgīmābabhāṣe narādhipaḥ |
manmathāgniparītātmā saṃdigdhākṣarayā girā ||6||

sādhu māmasitāpāṅge kāmārtaṃ mattakāśini |
bhajaswa bhajamānaṃ māṃ prāṇā hi prajahanti mām ||7||

twadarthaṃ hi wiśālākṣi māmayaṃ niśitaiḥ śaraiḥ |
kāmaḥ kamalagarbhābhe pratiwidhyanna śāmyati ||8||

grastamewamanākrande bhadre kāmamahāhinā |
sā twaṃ pīnāyataśroṇi paryāpnuhi śubhānane ||9||

twayyadhīnā hi me prāṇāḥ kiṃnarodgītabhāṣiṇi |
cārusarwānawadyāṅgi padmendusadṛśānane ||10||

na hyahaṃ twadṛte bhīru śakṣye jīwitumātmanā |
tasmātkuru wiśālākṣi mayyanukrośamaṅgane ||11||

bhaktaṃ māmasitāpāṅge na parityaktumarhasi |
twaṃ hi māṃ prītiyogena trātumarhasi bhāmini ||12||

gāndharweṇa ca māṃ bhīru wiwāhenaihi sundari |
wiwāhānāṃ hi rambhoru gāndharwaḥ śreṣṭha ucyate ||13||

tapatyuwāca||

nāhamīśātmano rājankanyā pitṛmatī hyaham |
mayi cedasti te prītiryācaswa pitaraṃ mama ||14||

yathā hi te mayā prāṇāḥ saṅgṛhītā nareśwara |
darśanādewa bhūyastwaṃ tathā prāṇānmamāharaḥ ||15||

na cāhamīśā dehasya tasmānnṛpatisattama |
samīpaṃ nopagacchāmi na swatantrā hi yoṣitaḥ ||16||

kā hi sarweṣu lokeṣu wiśrutābhijanaṃ nṛpam |
kanyā nābhilaṣennāthaṃ bhartāraṃ bhaktawatsalam ||17||

tasmādewaṅgate kāle yācaswa pitaraṃ mama |
ādityaṃ praṇipātena tapasā niyamena ca ||18||

sa cetkāmayate dātuṃ tawa māmarimardana |
bhawiṣyāmyatha te rājansatataṃ waśawartinī ||19||

ahaṃ hi tapatī nāma sāwitryawarajā sutā |
asya lokapradīpasya sawituḥ kṣatriyarṣabha ||20||






                  162


gandharwa uwāca||

ewamuktwā tatastūrṇaṃ jagāmordhwamaninditā |
sa tu rājā punarbhūmau tatraiwa nipapāta ha ||1||

amātyaḥ sānuyātrastu taṃ dadarśa mahāwane |
kṣitau nipatitaṃ kāle śakradhwajamiwocchritam ||2||

taṃ hi dṛṣṭwā maheṣwāsaṃ niraśwaṃ patitaṃ kṣitau |
babhūwa so'sya saciwaḥ sampradīpta iwāgninā ||3||

twarayā copasaṅgamya snehādāgatasambhramaḥ |
taṃ samutthāpayāmāsa nṛpatiṃ kāmamohitam ||4||

bhūtalādbhūmipāleśaṃ pitewa patitaṃ sutam |
prajñayā wayasā caiwa wṛddhaḥ kīrtyā damena ca ||5||

amātyastaṃ samutthāpya babhūwa wigatajwaraḥ |
uwāca cainaṃ kalyāṇyā wācā madhurayotthitam ||6||

mā bhairmanujaśārdūla bhadraṃ cāstu tawānagha ||6||

kṣutpipāsāpariśrāntaṃ tarkayāmāsa taṃ nṛpam |
patitaṃ pātanaṃ saṅkhye śātrawāṇāṃ mahītale ||7||

wāriṇātha suśītena śirastasyābhyaṣecayat |
aspṛśanmukuṭaṃ rājñaḥ puṇḍarīkasugandhinā ||8||

tataḥ pratyāgataprāṇastadbalaṃ balawānnṛpaḥ |
sarwaṃ wisarjayāmāsa tamekaṃ saciwaṃ winā ||9||

tatastasyājñayā rājño wipratasthe mahadbalam |
sa tu rājā giriprasthe tasminpunarupāwiśat ||10||

tatastasmingiriware śucirbhūtwā kṛtāñjaliḥ |
ārirādhayiṣuḥ sūryaṃ tasthāwūrdhwabhujaḥ kṣitau ||11||

jagāma manasā caiwa wasiṣṭhamṛṣisattamam |
purohitamamitraghnastadā saṃwaraṇo nṛpaḥ ||12||

naktaṃdinamathaikasthe sthite tasmiñjanādhipe |
athājagāma wiprarṣistadā dwādaśame'hani ||13||

sa widitwaiwa nṛpatiṃ tapatyā hṛtamānasam |
diwyena widhinā jñātwā bhāwitātmā mahānṛṣiḥ ||14||

tathā tu niyatātmānaṃ sa taṃ nṛpatisattamam |
ābabhāṣe sa dharmātmā tasyaiwārthacikīrṣayā ||15||

sa tasya manujendrasya paśyato bhagawānṛṣiḥ |
ūrdhwamācakrame draṣṭuṃ bhāskaraṃ bhāskaradyutiḥ ||16||

sahasrāṃśuṃ tato wipraḥ kṛtāñjalirupasthitaḥ |
wasiṣṭho'hamiti prītyā sa cātmānaṃ nyawedayat ||17||

tamuwāca mahātejā wiwaswānmunisattamam |
maharṣe swāgataṃ te'stu kathayaswa yathecchasi ||18||






                  163


wasiṣṭha uwāca||

yaiṣā te tapatī nāma sāwitryawarajā sutā |
tāṃ twāṃ saṃwaraṇasyārthe warayāmi wibhāwaso ||1||

sa hi rājā bṛhatkīrtirdharmārthawidudāradhīḥ |
yuktaḥ saṃwaraṇo bhartā duhituste wihaṅgama ||2||

gandharwa uwāca||

ityuktaḥ sawitā tena dadānītyewa niścitaḥ |
pratyabhāṣata taṃ wipraṃ pratinandya diwākaraḥ ||3||

waraḥ saṃwaraṇo rājñāṃ twamṛṣīṇāṃ waro mune |
tapatī yoṣitāṃ śreṣṭhā kimanyatrāpawarjanāt ||4||

tataḥ sarwānawadyāgnīṃ tapatīṃ tapanaḥ swayam |
dadau saṃwaraṇasyārthe wasiṣṭhāya mahātmane ||5||

pratijagrāha tāṃ kanyāṃ maharṣistapatīṃ tadā ||5||

wasiṣṭho'tha wisṛṣṭaśca punarewājagāma ha |
yatra wikhyatakīrtiḥ sa kurūṇāmṛṣabho'bhawat ||6||

sa rājā manmathāwiṣṭastadgatenāntarātmanā |
dṛṣṭwā ca dewakanyāṃ tāṃ tapatīṃ cāruhāsinīm ||7||

wasiṣṭhena sahāyāntīṃ saṃhṛṣṭo'bhyadhikaṃ babhau ||7||

kṛcchre dwādaśarātre tu tasya rājñaḥ samāpite |
ājagāma wiśuddhātmā wasiṣṭho bhagawānṛṣiḥ ||8||

tapasārādhya waradaṃ dewaṃ gopatimīśwaram |
lebhe saṃwaraṇo bhāryāṃ wasiṣṭhasyaiwa tejasā ||9||

tatastasmingiriśreṣṭhe dewagandharwasewite |
jagrāha widhiwatpāṇiṃ tapatyāḥ sa nararṣabhaḥ ||10||

wasiṣṭhenābhyanujñātastasminnewa dharādhare |
so'kāmayata rājarṣirwihartuṃ saha bhāryayā ||11||

tataḥ pure ca rāṣṭre ca wāhaneṣu baleṣu ca |
ādideśa mahīpālastamewa saciwaṃ tadā ||12||

nṛpatiṃ twabhyanujñāya wasiṣṭho'thāpacakrame |
so'pi rājā girau tasminwijahārāmaropamaḥ ||13||

tato dwādaśa warṣāṇi kānaneṣu jaleṣu ca |
reme tasmingirau rājā tayaiwa saha bhāryayā ||14||

tasya rājñaḥ pure tasminsamā dwādaśa sarwaśaḥ |
na wawarṣa sahasrākṣo rāṣṭre caiwāsya sarwaśaḥ ||15||

tatkṣudhārtairnirānandaiḥ śawabhūtaistadā naraiḥ |
abhawatpretarājasya puraṃ pretairiwāwṛtam ||16||

tatastattādṛśaṃ dṛṣṭwā sa ewa bhagawānṛṣiḥ |
abhyapadyata dharmātmā wasiṣṭho rājasattamam ||17||

taṃ ca pārthiwaśārdūlamānayāmāsa tatpuram |
tapatyā sahitaṃ rājannuṣitaṃ dwādaśīḥ samāḥ ||18||

tataḥ prawṛṣṭastatrāsīdyathāpūrwaṃ surārihā |
tasminnṛpatiśārdūle prawiṣṭe nagaraṃ punaḥ ||19||

tataḥ sarāṣṭraṃ mumude tatpuraṃ parayā mudā |
tena pārthiwamukhyena bhāwitaṃ bhāwitātmanā ||20||

tato dwādaśa warṣāṇi punarīje narādhipaḥ |
patnyā tapatyā sahito yathā śakro marutpatiḥ ||21||

ewamāsīnmahābhāgā tapatī nāma paurwikī |
tawa waiwaswatī pārtha tāpatyastwaṃ yayā mataḥ ||22||

tasyāṃ sañjanayāmāsa kuruṃ saṃwaraṇo nṛpaḥ |
tapatyāṃ tapatāṃ śreṣṭha tāpatyastwaṃ tato'rjuna ||23||






              wāsiṣṭhopākhyānam
                  164


waiśampāyana uwāca||

sa gandharwawacaḥ śrutwā tattadā bharatarṣabha |
arjunaḥ parayā prītyā pūrṇacandra iwābabhau ||1||

uwāca ca maheṣwāso gandharwaṃ kurusattamaḥ |
jātakautūhalo'tīwa wasiṣṭhasya tapobalāt ||2||

wasiṣṭha iti yasyaitadṛṣernāma twayeritam |
etadicchāmyahaṃ śrotuṃ yathāwattadwadaswa me ||3||

ya eṣa gandharwapate pūrweṣāṃ naḥ purohitaḥ |
āsīdetanmamācakṣwa ka eṣa bhagawānṛṣiḥ ||4||

gandharwa uwāca||

tapasā nirjitau śaśwadajeyāwamarairapi |
kāmakrodhāwubhau yasya caraṇau saṃwawāhatuḥ ||5||

yastu nocchedanaṃ cakre kuśikānāmudāradhīḥ |
wiśwāmitrāparādhena dhārayanmanyumuttamam ||6||

putrawyasanasantaptaḥ śaktimānapi yaḥ prabhuḥ |
wiśwāmitrawināśāya na mene karma dāruṇam ||7||

mṛtāṃśca punarāhartuṃ yaḥ sa putrānyamakṣayāt |
kṛtāntaṃ nāticakrāma welāmiwa mahodadhiḥ ||8||

yaṃ prāpya wijitātmānaṃ mahātmānaṃ narādhipāḥ |
ikṣwākawo mahīpālā lebhire pṛthiwīmimām ||9||

purohitawaraṃ prāpya wasiṣṭhamṛṣisattamam |
ījire kratubhiścāpi nṛpāste kurunandana ||10||

sa hi tānyājayāmāsa sarwānnṛpatisattamān |
brahmarṣiḥ pāṇḍawaśreṣṭha bṛhaspatiriwāmarān ||11||

tasmāddharmapradhānātmā wedadharmawidīpsitaḥ |
brāhmaṇo guṇawānkaścitpurodhāḥ prawimṛśyatām ||12||

kṣatriyeṇa hi jātena pṛthiwīṃ jetumicchatā |
pūrwaṃ purohitaḥ kāryaḥ pārtha rājyābhiwṛddhaye ||13||

mahīṃ jigīṣatā rājñā brahma kāryaṃ puraḥsaram |
tasmātpurohitaḥ kaścidguṇawānastu wo dwijaḥ ||14||






                  165


arjuna uwāca||

kiṃnimittamabhūdwairaṃ wiśwāmitrawasiṣṭhayoḥ |
wasatorāśrame puṇye śaṃsa naḥ sarwamewa tat ||1||

gandharwa uwāca||

idaṃ wāsiṣṭhamākhyānaṃ purāṇaṃ paricakṣate |
pārtha sarweṣu lokeṣu yathāwattannibodha me ||2||

kanyakubje mahānāsītpārthiwo bharatarṣabha |
gādhīti wiśruto loke satyadharmaparāyaṇaḥ ||3||

tasya dharmātmanaḥ putraḥ samṛddhabalawāhanaḥ |
wiśwāmitra iti khyāto babhūwa ripumardanaḥ ||4||

sa cacāra sahāmātyo mṛgayāṃ gahane wane |
mṛgānwidhyanwarāhāṃśca ramyeṣu marudhanwasu ||5||

wyāyāmakarśitaḥ so'tha mṛgalipsuḥ pipāsitaḥ |
ājagāma naraśreṣṭha wasiṣṭhasyāśramaṃ prati ||6||

tamāgatamabhiprekṣya wasiṣṭhaḥ śreṣṭhabhāgṛṣiḥ |
wiśwāmitraṃ naraśreṣṭhaṃ pratijagrāha pūjayā ||7||

pādyārghyācamanīyena swāgatena ca bhārata |
tathaiwa pratijagrāha wanyena hawiṣā tathā ||8||

tasyātha kāmadhugdhenurwasiṣṭhasya mahātmanaḥ |
uktā kāmānprayaccheti sā kāmānduduhe tataḥ ||9||

grāmyāraṇyā oṣadhīśca duduhe paya ewa ca |
ṣaḍrasaṃ cāmṛtarasaṃ rasāyanamanuttamam ||10||

bhojanīyāni peyāni bhakṣyāṇi wiwidhāni ca |
lehyānyamṛtakalpāni coṣyāṇi ca tathārjuna ||11||

taiḥ kāmaiḥ sarwasampūrṇaiḥ pūjitaḥ sa mahīpatiḥ |
sāmātyaḥ sabalaścaiwa tutoṣa sa bhṛśaṃ nṛpaḥ ||12||

ṣaḍāyatāṃ supārśworuṃ tripṛthuṃ pañca saṃwṛtām |
maṇḍūkanetrāṃ swākārāṃ pīnodhasamaninditām ||13||

suwāladhiṃ śaṅkukarṇāṃ cāruśṛṅgāṃ manoramām |
puṣṭāyataśirogrīwāṃ wismitaḥ so'bhiwīkṣya tām ||14||

abhinandati tāṃ nandīṃ wasiṣṭhasya payaswinīm |
abrawīcca bhṛśaṃ tuṣṭo wiśwāmitro muniṃ tadā ||15||

arbudena gawāṃ brahmanmama rājyena wā punaḥ |
nandinīṃ samprayacchaswa bhuṅkṣwa rājyaṃ mahāmune ||16||

wasiṣṭha uwāca||

dewatātithipitrarthamājyārthaṃ ca payaswinī |
adeyā nandinīyaṃ me rājyenāpi tawānagha ||17||

wiśwāmitra uwāca||

kṣatriyo'haṃ bhawānwiprastapaḥswādhyāyasādhanaḥ |
brāhmaṇeṣu kuto wīryaṃ praśānteṣu dhṛtātmasu ||18||

arbudena gawāṃ yastwaṃ na dadāsi mamepsitām |
swadharmaṃ na prahāsyāmi nayiṣye te balena gām ||19||

wasiṣṭha uwāca||

balasthaścāsi rājā ca bāhuwīryaśca kṣatriyaḥ |
yathecchasi tathā kṣipraṃ kuru twaṃ mā wicāraya ||20||

gandharwa uwāca||

ewamuktastadā pārtha wiśwāmitro balādiwa |
haṃsacandrapratīkāśāṃ nandinīṃ tāṃ jahāra gām ||21||

kaśādaṇḍapratihatā kālyamānā tatastataḥ |
hambhāyamānā kalyāṇī wasiṣṭhasyātha nandinī ||22||

āgamyābhimukhī pārtha tasthau bhagawadunmukhī |
bhṛśaṃ ca tāḍyamānāpi na jagāmāśramāttataḥ ||23||

wasiṣṭha uwāca||

śṛṇomi te rawaṃ bhadre winadantyāḥ punaḥ punaḥ |
balāddhriyasi me nandi kṣamāwānbrāhmaṇo hyaham ||24||

gandharwa uwāca||

sā tu teṣāṃ balānnandī balānāṃ bharatarṣabha |
wiśwāmitrabhayodwignā wasiṣṭhaṃ samupāgamat ||25||

gauruwāca||

pāṣāṇadaṇḍābhihatāṃ krandantīṃ māmanāthawat |
wiśwāmitrabalairghorairbhagawankimupekṣase ||26||

gandharwa uwāca||

ewaṃ tasyāṃ tadā partha dharṣitāyāṃ mahāmuniḥ |
na cukṣubhe na dhairyācca wicacāla dhṛtawrataḥ ||27||

wasiṣṭha uwāca||

kṣatriyāṇāṃ balaṃ tejo brāhmaṇānāṃ kṣamā balam |
kṣamā māṃ bhajate tasmādgamyatāṃ yadi rocate ||28||

gauruwāca||

kiṃ nu tyaktāsmi bhagawanyadewaṃ māṃ prabhāṣase |
atyaktāhaṃ twayā brahmanna śakyā nayituṃ balāt ||29||

wasiṣṭha uwāca||

na twāṃ tyajāmi kalyāṇi sthīyatāṃ yadi śakyate |
dṛḍhena dāmnā baddhwaiṣa watsaste hriyate balāt ||30||

gandharwa uwāca||

sthīyatāmiti tacchrutwā wasiṣṭhasya payaswinī |
ūrdhwāñcitaśirogrīwā prababhau ghoradarśanā ||31||

krodharaktekṣaṇā sā gaurhambhārawaghanaswanā |
wiśwāmitrasya tatsainyaṃ wyadrāwayata sarwaśaḥ ||32||

kaśāgradaṇḍābhihatā kālyamānā tatastataḥ |
krodhadīptekṣaṇā krodhaṃ bhūya ewa samādadhe ||33||

āditya iwa madhyāhne krodhadīptawapurbabhau |
aṅgārawarṣaṃ muñcantī muhurwāladhito mahat ||34||

asṛjatpahlawānpucchācchakṛtaḥ śabarāñśakān |
mūtrataścāsṛjaccāpi yawanānkrodhamūrcchitā ||35||

puṇḍrānkirātāndramiḍānsiṃhalānbarbarāṃstathā |
tathaiwa daradānmlecchānphenataḥ sā sasarja ha ||36||

tairwisṛṣṭairmahatsainyaṃ nānāmlecchagaṇaistadā |
nānāwaraṇasañchannairnānāyudhadharaistathā ||37||

awākīryata saṃrabdhairwiśwāmitrasya paśyataḥ ||37||

ekaikaśca tadā yodhaḥ pañcabhiḥ saptabhirwṛtaḥ |
astrawarṣeṇa mahatā kālyamānaṃ balaṃ tataḥ ||38||

prabhagnaṃ sarwatastrastaṃ wiśwāmitrasya paśyataḥ ||38||

na ca prāṇairwiyujyanta kecitte sainikāstadā |
wiśwāmitrasya saṅkruddhairwāsiṣṭhairbharatarṣabha ||39||

wiśwāmitrasya sainyaṃ tu kālyamānaṃ triyojanam |
krośamānaṃ bhayodwignaṃ trātāraṃ nādhyagacchata ||40||

dṛṣṭwā tanmahadāścaryaṃ brahmatejobhawaṃ tadā |
wiśwāmitraḥ kṣatrabhāwānnirwiṇṇo wākyamabrawīt ||41||

dhigbalaṃ kṣatriyabalaṃ brahmatejobalaṃ balam |
balābalaṃ winiścitya tapa ewa paraṃ balam ||42||

sa rājyaṃ sphītamutsṛjya tāṃ ca dīptāṃ nṛpaśriyam |
bhogāṃśca pṛṣṭhataḥ kṛtwā tapasyewa mano dadhe ||43||

sa gatwā tapasā siddhiṃ lokānwiṣṭabhya tejasā |
tatāpa sarwāndīptaujā brāhmaṇatwamawāpa ca ||44||

apibacca sutaṃ somamindreṇa saha kauśikaḥ ||44||






                  166


gandharwa uwāca||

kalmāṣapāda ityasmiṃlloke rājā babhūwa ha |
ikṣwākuwaṃśajaḥ pārtha tejasāsadṛśo bhuwi ||1||

sa kadācidwanaṃ rājā mṛgayāṃ niryayau purāt |
mṛgānwidhyanwarāhāṃśca cacāra ripumardanaḥ ||2||

sa tu rājā mahātmānaṃ wāsiṣṭhamṛṣisattamam |
tṛṣārtaśca kṣudhārtaśca ekāyanagataḥ pathi ||3||

apaśyadajitaḥ saṅkhye muniṃ pratimukhāgatam |
śaktiṃ nāma mahābhāgaṃ wasiṣṭhakulanandanam ||4||

jyeṣṭhaṃ putraśatātputraṃ wasiṣṭhasya mahātmanaḥ ||4||

apagaccha patho'smākamityewaṃ pārthiwo'brawīt |
tathā ṛṣiruwācainaṃ sāntwayañślakṣṇayā girā ||5||

ṛṣistu nāpacakrāma tasmindharmapathe sthitaḥ |
nāpi rājā munermānātkrodhāccāpi jagāma ha ||6||

amuñcantaṃ tu panthānaṃ tamṛṣiṃ nṛpasattamaḥ |
jaghāna kaśayā mohāttadā rākṣasawanmunim ||7||

kaśāprahārābhihatastataḥ sa munisattamaḥ |
taṃ śaśāpa nṛpaśreṣṭhaṃ wāsiṣṭhaḥ krodhamūrcchitaḥ ||8||

haṃsi rākṣasawadyasmādrājāpasada tāpasam |
tasmāttwamadya prabhṛti puruṣādo bhawiṣyasi ||9||

manuṣyapiśite saktaścariṣyasi mahīmimām |
gaccha rājādhametyuktaḥ śaktinā wīryaśaktinā ||10||

tato yājyanimittaṃ tu wiśwāmitrawasiṣṭhayoḥ |
wairamāsīttadā taṃ tu wiśwāmitro'nwapadyata ||11||

tayorwiwadatorewaṃ samīpamupacakrame |
ṛṣirugratapāḥ pārtha wiśwāmitraḥ pratāpawān ||12||

tataḥ sa bubudhe paścāttamṛṣiṃ nṛpasattamaḥ |
ṛṣeḥ putraṃ wasiṣṭhasya wasiṣṭhamiwa tejasā ||13||

antardhāya tadātmānaṃ wiśwāmitro'pi bhārata |
tāwubhāwupacakrāma cikīrṣannātmanaḥ priyam ||14||

sa tu śaptastadā tena śaktinā wai nṛpottamaḥ |
jagāma śaraṇaṃ śaktiṃ prasādayitumarhayan ||15||

tasya bhāwaṃ widitwā sa nṛpateḥ kurunandana |
wiśwāmitrastato rakṣa ādideśa nṛpaṃ prati ||16||

sa śāpāttasya wiprarṣerwiśwāmitrasya cājñayā |
rākṣasaḥ kiṅkaro nāma wiweśa nṛpatiṃ tadā ||17||

rakṣasā tu gṛhītaṃ taṃ widitwā sa munistadā |
wiśwāmitro'pyapakrāmattasmāddeśādariṃdama ||18||

tataḥ sa nṛpatirwidwānrakṣannātmānamātmanā |
balawatpīḍyamāno'pi rakṣasāntargatena ha ||19||

dadarśa taṃ dwijaḥ kaścidrājānaṃ prasthitaṃ punaḥ |
yayāce kṣudhitaścainaṃ samāṃsaṃ bhojanaṃ tadā ||20||

tamuwācātha rājarṣirdwijaṃ mitrasahastadā |
āsswa brahmaṃstwamatraiwa muhūrtamiti sāntwayan ||21||

niwṛttaḥ pratidāsyāmi bhojanaṃ te yathepsitam |
ityuktwā prayayau rājā tasthau ca dwijasattamaḥ ||22||

antargataṃ tu tadrājñastadā brāhmaṇabhāṣitam |
so'ntaḥpuraṃ prawiśyātha saṃwiweśa narādhipaḥ ||23||

tato'rdharātra utthāya sūdamānāyya satwaram |
uwāca rājā saṃsmṛtya brāhmaṇasya pratiśrutam ||24||

gacchāmuṣminnasau deśe brāhmaṇo māṃ pratīkṣate |
annārthī twaṃ tamannena samāṃsenopapādaya ||25||

ewamuktastadā sūdaḥ so'nāsādyāmiṣaṃ kwacit |
niwedayāmāsa tadā tasmai rājñe wyathānwitaḥ ||26||

rājā tu rakṣasāwiṣṭaḥ sūdamāha gatawyathaḥ |
apyenaṃ naramāṃsena bhojayeti punaḥ punaḥ ||27||

tathetyuktwā tataḥ sūdaḥ saṃsthānaṃ wadhyaghātinām |
gatwā jahāra twarito naramāṃsamapetabhīḥ ||28||

sa tatsaṃskṛtya widhiwadannopahitamāśu wai |
tasmai prādādbrāhmaṇāya kṣudhitāya tapaswine ||29||

sa siddhacakṣuṣā dṛṣṭwā tadannaṃ dwijasattamaḥ |
abhojyamidamityāha krodhaparyākulekṣaṇaḥ ||30||

yasmādabhojyamannaṃ me dadāti sa narādhipaḥ |
tasmāttasyaiwa mūḍhasya bhawiṣyatyatra lolupā ||31||

sakto mānuṣamāṃseṣu yathoktaḥ śaktinā purā |
udwejanīyo bhūtānāṃ cariṣyati mahīmimām ||32||

dwiranuwyāhṛte rājñaḥ sa śāpo balawānabhūt |
rakṣobalasamāwiṣṭo wisañjñaścābhawattadā ||33||

tataḥ sa nṛpatiśreṣṭho rākṣasopahatendriyaḥ |
uwāca śaktiṃ taṃ dṛṣṭwā nacirādiwa bhārata ||34||

yasmādasadṛśaḥ śāpaḥ prayukto'yaṃ twayā mayi |
tasmāttwattaḥ prawartiṣye khādituṃ mānuṣānaham ||35||

ewamuktwā tataḥ sadyastaṃ prāṇairwiprayujya saḥ |
śaktinaṃ bhakṣayāmāsa wyāghraḥ paśumiwepsitam ||36||

śaktinaṃ tu hataṃ dṛṣṭwā wiśwāmitrastataḥ punaḥ |
wasiṣṭhasyaiwa putreṣu tadrakṣaḥ saṃdideśa ha ||37||

sa tāñśatāwarānputrānwasiṣṭhasya mahātmanaḥ |
bhakṣayāmāsa saṅkruddhaḥ siṃhaḥ kṣudramṛgāniwa ||38||

wasiṣṭho ghātitāñśrutwā wiśwāmitreṇa tānsutān |
dhārayāmāsa taṃ śokaṃ mahādririwa medinīm ||39||

cakre cātmawināśāya buddhiṃ sa munisattamaḥ |
na twewa kuśikocchedaṃ mene matimatāṃ waraḥ ||40||

sa merukūṭādātmānaṃ mumoca bhagawānṛṣiḥ |
śirastasya śilāyāṃ ca tūlarāśāwiwāpatat ||41||

na mamāra ca pātena sa yadā tena pāṇḍawa |
tadāgnimiddhwā bhagawānsaṃwiweśa mahāwane ||42||

taṃ tadā susamiddho'pi na dadāha hutāśanaḥ |
dīpyamāno'pyamitraghna śīto'gnirabhawattataḥ ||43||

sa samudramabhipretya śokāwiṣṭo mahāmuniḥ |
baddhwā kaṇṭhe śilāṃ gurwīṃ nipapāta tadambhasi ||44||

sa samudrormiwegena sthale nyasto mahāmuniḥ |
jagāma sa tataḥ khinnaḥ punarewāśramaṃ prati ||45||






                  167


gandharwa uwāca||

tato dṛṣṭwāśramapadaṃ rahitaṃ taiḥ sutairmuniḥ |
nirjagāma suduḥkhārtaḥ punarewāśramāttataḥ ||1||

so'paśyatsaritaṃ pūrṇāṃ prāwṛṭkāle nawāmbhasā |
wṛkṣānbahuwidhānpārtha wahantīṃ tīrajānbahūn ||2||

atha cintāṃ samāpede punaḥ paurawanandana |
ambhasyasyā nimajjeyamiti duḥkhasamanwitaḥ ||3||

tataḥ pāśaistadātmānaṃ gāḍhaṃ baddhwā mahāmuniḥ |
tasyā jale mahānadyā nimamajja suduḥkhitaḥ ||4||

atha chittwā nadī pāśāṃstasyāribalamardana |
samasthaṃ tamṛṣiṃ kṛtwā wipāśaṃ samawāsṛjat ||5||

uttatāra tataḥ pāśairwimuktaḥ sa mahānṛṣiḥ |
wipāśeti ca nāmāsyā nadyāścakre mahānṛṣiḥ ||6||

śoke buddhiṃ tataścakre na caikatra wyatiṣṭhata |
so'gacchatparwatāṃścaiwa saritaśca sarāṃsi ca ||7||

tataḥ sa punarewarṣirnadīṃ haimawatīṃ tadā |
caṇḍagrāhawatīṃ dṛṣṭwā tasyāḥ srotasyawāpatat ||8||

sā tamagnisamaṃ wipramanucintya saridwarā |
śatadhā widrutā yasmācchatadruriti wiśrutā ||9||

tataḥ sthalagataṃ dṛṣṭwā tatrāpyātmānamātmanā |
martuṃ na śakyamityuktwā punarewāśramaṃ yayau ||10||

wadhwādṛśyantyānugata āśramābhimukho wrajan |
atha śuśrāwa saṅgatyā wedādhyayananiḥswanam ||11||

pṛṣṭhataḥ paripūrṇārthaiḥ ṣaḍbhiraṅgairalaṅkṛtam ||11||

anuwrajati ko nweṣa māmityewa ca so'brawīt |
ahaṃ twadṛśyatī nāmnā taṃ snuṣā pratyabhāṣata ||12||

śakterbhāryā mahābhāga tapoyuktā tapaswinī ||12||

wasiṣṭha uwāca||

putri kasyaiṣa sāṅgasya wedasyādhyayanaswanaḥ |
purā sāṅgasya wedasya śakteriwa mayā śrutaḥ ||13||

adṛśyantyuwāca||

ayaṃ kukṣau samutpannaḥ śaktergarbhaḥ sutasya te |
samā dwādaśa tasyeha wedānabhyasato mune ||14||

gandharwa uwāca||

ewamuktastato hṛṣṭo wasiṣṭhaḥ śreṣṭhabhāgṛṣiḥ |
asti santānamityuktwā mṛtyoḥ pārtha nyawartata ||15||

tataḥ pratiniwṛttaḥ sa tayā wadhwā sahānagha |
kalmāṣapādamāsīnaṃ dadarśa wijane wane ||16||

sa tu dṛṣṭwaiwa taṃ rājā kruddha utthāya bhārata |
āwiṣṭo rakṣasogreṇa iyeṣāttuṃ tataḥ sma tam ||17||

adṛśyantī tu taṃ dṛṣṭwā krūrakarmāṇamagrataḥ |
bhayasaṃwignayā wācā wasiṣṭhamidamabrawīt ||18||

asau mṛtyuriwogreṇa daṇḍena bhagawannitaḥ |
pragṛhītena kāṣṭhena rākṣaso'bhyeti bhīṣaṇaḥ ||19||

taṃ niwārayituṃ śakto nānyo'sti bhuwi kaścana |
twadṛte'dya mahābhāga sarwawedawidāṃ wara ||20||

trāhi māṃ bhagawanpāpādasmāddāruṇadarśanāt |
rakṣo attumiha hyāwāṃ nūnametaccikīrṣati ||21||






                  168


wasiṣṭha uwāca||

mā bhaiḥ putri na bhetawyaṃ rakṣasaste kathañcana |
naitadrakṣo bhayaṃ yasmātpaśyasi twamupasthitam ||1||

rājā kalmāṣapādo'yaṃ wīryawānprathito bhuwi |
sa eṣo'sminwanoddeśe niwasatyatibhīṣaṇaḥ ||2||

gandharwa uwāca||

tamāpatantaṃ samprekṣya wasiṣṭho bhagawānṛṣiḥ |
wārayāmāsa tejaswī huṅkareṇaiwa bhārata ||3||

mantrapūtena ca punaḥ sa tamabhyukṣya wāriṇā |
mokṣayāmāsa wai ghorādrākṣasādrājasattamam ||4||

sa hi dwādaśa warṣāṇi wasiṣṭhasyaiwa tejasā |
grasta āsīdgṛheṇewa parwakāle diwākaraḥ ||5||

rakṣasā wipramukto'tha sa nṛpastadwanaṃ mahat |
tejasā rañjayāmāsa sandhyābhramiwa bhāskaraḥ ||6||

pratilabhya tataḥ sañjñāmabhiwādya kṛtāñjaliḥ |
uwāca nṛpatiḥ kāle wasiṣṭhamṛṣisattamam ||7||

saudāso'haṃ mahābhāga yājyaste dwijasattama |
asminkāle yadiṣṭaṃ te brūhi kiṃ karawāṇi te ||8||

wasiṣṭha uwāca||

wṛttametadyathākālaṃ gaccha rājyaṃ praśādhi tat |
brāhmaṇāṃśca manuṣyendra māwamaṃsthāḥ kadācana ||9||

rājowāca||

nāwamaṃsyāmyahaṃ brahmankadācidbrāhmaṇarṣabhān |
twannideśe sthitaḥ śaśwatpujayiṣyāmyahaṃ dwijān ||10||

ikṣwākūṇāṃ tu yenāhamanṛṇaḥ syāṃ dwijottama |
tattwattaḥ prāptumicchāmi waraṃ wedawidāṃ wara ||11||

apatyāyepsitāṃ mahyaṃ mahiṣīṃ gantumarhasi |
śīlarūpaguṇopetāmikṣwākukulawṛddhaye ||12||

gandharwa uwāca||

dadānītyewa taṃ tatra rājānaṃ pratyuwāca ha |
wasiṣṭhaḥ parameṣwāsaṃ satyasandho dwijottamaḥ ||13||

tataḥ pratiyayau kāle wasiṣṭhasahito'nagha |
khyātaṃ purawaraṃ lokeṣwayodhyāṃ manujeśwaraḥ ||14||

taṃ prajāḥ pratimodantyaḥ sarwāḥ pratyudyayustadā |
wipāpmānaṃ mahātmānaṃ diwaukasa iweśwaram ||15||

acirātsa manuṣyendro nagarīṃ puṇyakarmaṇām |
wiweśa sahitastena wasiṣṭhena mahātmanā ||16||

dadṛśustaṃ tato rājannayodhyāwāsino janāḥ |
puṣyeṇa sahitaṃ kāle diwākaramiwoditam ||17||

sa hi tāṃ pūrayāmāsa lakṣmyā lakṣmīwatāṃ waraḥ |
ayodhyāṃ wyoma śītāṃśuḥ śaratkāla iwoditaḥ ||18||

saṃsiktamṛṣṭapanthānaṃ patākocchrayabhūṣitam |
manaḥ prahlādayāmāsā tasya tatpuramuttamam ||19||

tuṣṭapuṣṭajanākīrṇā sā purī kurunandana |
aśobhata tadā tena śakreṇewāmarāwatī ||20||

tataḥ prawiṣṭe rājendre tasminrājani tāṃ purīm |
tasya rājño''jñayā dewī wasiṣṭhamupacakrame ||21||

ṛtāwatha maharṣiḥ sa sambabhūwa tayā saha |
dewyā diwyena widhinā wasiṣṭhaḥ śreṣṭhabhāgṛṣiḥ ||22||

atha tasyāṃ samutpanne garbhe sa munisattamaḥ |
rājñābhiwāditastena jagāma punarāśramam ||23||

dīrghakāladhṛtaṃ garbhaṃ suṣāwa na tu taṃ yadā |
sātha dewyaśmanā kukṣiṃ nirbibheda tadā swakam ||24||

dwādaśe'tha tato warṣe sa jajñe manujarṣabha |
aśmako nāma rājarṣiḥ potanaṃ yo nyaweśayat ||25||






              aurwopākhyānam
                  169


gandharwa uwāca||

āśramasthā tataḥ putramadṛśyantī wyajāyata |
śakteḥ kulakaraṃ rājandwitīyamiwa śaktinam ||1||

jātakarmādikāstasya kriyāḥ sa munipuṅgawaḥ |
pautrasya bharataśreṣṭha cakāra bhagawānswayam ||2||

parāsuśca yatastena wasiṣṭhaḥ sthāpitastadā |
garbhasthena tato loke parāśara iti smṛtaḥ ||3||

amanyata sa dharmātmā wasiṣṭhaṃ pitaraṃ tadā |
janmaprabhṛti tasmiṃśca pitarīwa wyawartata ||4||

sa tāta iti wiprarṣiṃ wasiṣṭhaṃ pratyabhāṣata |
mātuḥ samakṣaṃ kaunteya adṛśyantyāḥ parantapa ||5||

tāteti paripūrṇārthaṃ tasya tanmadhuraṃ wacaḥ |
adṛśyantyaśrupūrṇākṣī śṛṇwantī tamuwāca ha ||6||

mā tāta tāta tāteti na te tāto mahāmuniḥ |
rakṣasā bhakṣitastāta tawa tāto wanāntare ||7||

manyase yaṃ tu tāteti naiṣa tātastawānagha |
āryastweṣa pitā tasya pitustawa mahātmanaḥ ||8||

sa ewamukto duḥkhārtaḥ satyawāgṛṣisattamaḥ |
sarwalokawināśāya matiṃ cakre mahāmanāḥ ||9||

taṃ tathā niścitātmānaṃ mahātmānaṃ mahātapāḥ |
wasiṣṭho wārayāmāsa hetunā yena tacchṛṇu ||10||

wasiṣṭha uwāca||

kṛtawīrya iti khyāto babhūwa nṛpatiḥ kṣitau |
yājyo wedawidāṃ loke bhṛgūṇāṃ pārthiwarṣabhaḥ ||11||

sa tānagrabhujastāta dhānyena ca dhanena ca |
somānte tarpayāmāsa wipulena wiśāṃ patiḥ ||12||

tasminnṛpatiśārdūle swaryāte'tha kadācana |
babhūwa tatkuleyānāṃ drawyakāryamupasthitam ||13||

te bhṛgūṇāṃ dhanaṃ jñātwā rājānaḥ sarwa ewa ha |
yāciṣṇawo'bhijagmustāṃstāta bhārgawasattamān ||14||

bhūmau tu nidadhuḥ kecidbhṛgawo dhanamakṣayam |
daduḥ keciddwijātibhyo jñātwā kṣatriyato bhayam ||15||

bhṛgawastu daduḥ kecitteṣāṃ wittaṃ yathepsitam |
kṣatriyāṇāṃ tadā tāta kāraṇāntaradarśanāt ||16||

tato mahītalaṃ tāta kṣatriyeṇa yadṛcchayā |
khanatādhigataṃ wittaṃ kenacidbhṛguweśmani ||17||

tadwittaṃ dadṛśuḥ sarwe sametāḥ kṣatriyarṣabhāḥ ||17||

awamanya tataḥ kopādbhṛgūṃstāñśaraṇāgatān |
nijaghnuste maheṣwāsāḥ sarwāṃstānniśitaiḥ śaraiḥ ||18||

ā garbhādanukṛntantaśceruścaiwa wasundharām ||18||

tata ucchidyamāneṣu bhṛguṣwewaṃ bhayāttadā |
bhṛgupatnyo giriṃ tāta himawantaṃ prapedire ||19||

tāsāmanyatamā garbhaṃ bhayāddādhāra taijasam |
ūruṇaikena wāmorūrbhartuḥ kulawiwṛddhaye ||20||

dadṛśurbrāhmaṇīṃ tāṃ te dīpyamānāṃ swatejasā ||20||

atha garbhaḥ sa bhittworuṃ brāhmaṇyā nirjagāma ha |
muṣṇandṛṣṭīḥ kṣatriyāṇāṃ madhyāhna iwa bhāskaraḥ ||21||

tataścakṣurwiyuktāste giridurgeṣu babhramuḥ ||21||

tataste moghasaṅkalpā bhayārtāḥ kṣatriyarṣabhāḥ |
brahmaṇīṃ śaraṇaṃ jagmurdṛṣṭyarthaṃ tāmaninditām ||22||

ūcuścaināṃ mahābhāgāṃ kṣatriyāste wicetasaḥ |
jyotiḥprahīṇā duḥkhārtāḥ śāntārciṣa iwāgnayaḥ ||23||

bhagawatyāḥ prasādena gacchetkṣatraṃ sacakṣuṣam |
upāramya ca gacchema sahitāḥ pāpakarmaṇaḥ ||24||

saputrā twaṃ prasādaṃ naḥ sarweṣāṃ kartumarhasi |
punardṛṣṭipradānena rājñaḥ santrātumarhasi ||25||






                  170


brāhmaṇyuwāca||

nāhaṃ gṛhṇāmi wastāta dṛṣṭīrnāsti ruṣānwitā |
ayaṃ tu bhārgawo nūnamūrujaḥ kupito'dya waḥ ||1||

tena cakṣūṃṣi wastāta nūnaṃ kopānmahātmanā |
smaratā nihatānbandhūnādattāni na saṃśayaḥ ||2||

garbhānapi yadā yūyaṃ bhṛgūṇāṃ ghnata putrakāḥ |
tadāyamūruṇā garbho mayā warṣaśataṃ dhṛtaḥ ||3||

ṣaḍaṅgaścākhilo weda imaṃ garbhasthamewa hi |
wiweśa bhṛguwaṃśasya bhūyaḥ priyacikīrṣayā ||4||

so'yaṃ pitṛwadhānnūnaṃ krodhādwo hantumicchati |
tejasā yasya diwyena cakṣūṃṣi muṣitāni waḥ ||5||

tamimaṃ tāta yācadhwamaurwaṃ mama sutottamam |
ayaṃ waḥ praṇipātena tuṣṭo dṛṣṭīrwimokṣyati ||6||

gandharwa uwāca||

ewamuktāstataḥ sarwe rājānaste tamūrujam |
ūcuḥ prasīdeti tadā prasādaṃ ca cakāra saḥ ||7||

anenaiwa ca wikhyāto nāmnā lokeṣu sattamaḥ |
sa aurwa iti wiprarṣirūruṃ bhittwā wyajāyata ||8||

cakṣūṃṣi pratilabhyātha pratijagmustato nṛpāḥ |
bhārgawastu munirmene sarwalokaparābhawam ||9||

sa cakre tāta lokānāṃ wināśāya mahāmanāḥ |
sarweṣāmewa kārtsnyena manaḥ prawaṇamātmanaḥ ||10||

icchannapacitiṃ kartuṃ bhṛgūṇāṃ bhṛgusattamaḥ |
sarwalokawināśāya tapasā mahataidhitaḥ ||11||

tāpayāmāsa lokānsa sadewāsuramānuṣān |
tapasogreṇa mahatā nandayiṣyanpitāmahān ||12||

tatastaṃ pitarastāta wijñāya bhṛgusattamam |
pitṛlokādupāgamya sarwa ūcuridaṃ wacaḥ ||13||

aurwa dṛṣṭaḥ prabhāwaste tapasograsya putraka |
prasādaṃ kuru lokānāṃ niyaccha krodhamātmanaḥ ||14||

nānīśairhi tadā tāta bhṛgubhirbhāwitātmabhiḥ |
wadho'bhyupekṣitaḥ sarwaiḥ kṣatriyāṇāṃ wihiṃsatām ||15||

āyuṣā hi prakṛṣṭena yadā naḥ kheda āwiśat |
tadāsmābhirwadhastāta kṣatriyairīpsitaḥ swayam ||16||

nikhātaṃ taddhi wai wittaṃ kenacidbhṛguweśmani |
wairāyaiwa tadā nyastaṃ kṣatriyānkopayiṣṇubhiḥ ||17||

kiṃ hi wittena naḥ kāryaṃ swargepsūnāṃ dwijarṣabha ||17||

yadā tu mṛtyurādātuṃ na naḥ śaknoti sarwaśaḥ |
tadāsmābhirayaṃ dṛṣṭa upāyastāta saṃmataḥ ||18||

ātmahā ca pumāṃstāta na lokāṃllabhate śubhān |
tato'smābhiḥ samīkṣyaiwaṃ nātmanātmā wināśitaḥ ||19||

na caitannaḥ priyaṃ tāta yadidaṃ kartumicchasi |
niyacchedaṃ manaḥ pāpātsarwalokaparābhawāt ||20||

na hi naḥ kṣatriyāḥ kecinna lokāḥ sapta putraka |
dūṣayanti tapastejaḥ krodhamutpatitaṃ jahi ||21||






                  171


aurwa uwāca||

uktawānasmi yāṃ krodhātpratijñāṃ pitarastadā |
sarwalokawināśāya na sā me witathā bhawet ||1||

wṛthāroṣapratijño hi nāhaṃ jīwitumutsahe |
anistīrṇo hi māṃ roṣo dahedagniriwāraṇim ||2||

yo hi kāraṇataḥ krodhaṃ sañjātaṃ kṣantumarhati |
nālaṃ sa manujaḥ samyaktriwargaṃ parirakṣitum ||3||

aśiṣṭānāṃ niyantā hi śiṣṭānāṃ parirakṣatā |
sthāne roṣaḥ prayuktaḥ syānnṛpaiḥ swargajigīṣubhiḥ ||4||

aśrauṣamahamūrustho garbhaśayyāgatastadā |
ārāwaṃ mātṛwargasya bhṛgūṇāṃ kṣatriyairwadhe ||5||

sāmarairhi yadā lokairbhṛgūṇāṃ kṣatriyādhamaiḥ |
āgarbhotsādanaṃ kṣāntaṃ tadā māṃ manyurāwiṣat ||6||

āpūrṇakośāḥ kila me mātaraḥ pitarastathā |
bhayātsarweṣu lokeṣu nādhijagmuḥ parāyaṇam ||7||

tānbhṛgūṇāṃ tadā dārānkaścinnābhyawapadyata |
yadā tadā dadhāreyamūruṇaikena māṃ śubhā ||8||

pratiṣeddhā hi pāpasya yadā lokeṣu widyate |
tadā sarweṣu lokeṣu pāpakṛnnopapadyate ||9||

yadā tu pratiṣeddhāraṃ pāpo na labhate kwacit |
tiṣṭhanti bahawo loke tadā pāpeṣu karmasu ||10||

jānannapi ca yaḥ pāpaṃ śaktimānna niyacchati |
īśaḥ sanso'pi tenaiwa karmaṇā samprayujyate ||11||

rājabhiśceśwaraiścaiwa yadi wai pitaro mama |
śaktairna śakitā trātumiṣṭaṃ matweha jīwitam ||12||

ata eṣāmahaṃ kruddho lokānāmīśwaro'dya san |
bhawatāṃ tu waco nāhamalaṃ samatiwartitum ||13||

mama cāpi bhawedetadīśwarasya sato mahat |
upekṣamāṇasya punarlokānāṃ kilbiṣādbhayam ||14||

yaścāyaṃ manyujo me'gnirlokānādātumicchati |
dahedeṣa ca māmewa nigṛhītaḥ swatejasā ||15||

bhawatāṃ ca wijānāmi sarwalokahitepsutām |
tasmādwidadhwaṃ yacchreyo lokānāṃ mama ceśwarāḥ ||16||

pitara ūcuḥ||

ya eṣa manyujaste'gnirlokānādātumicchati |
apsu taṃ muñca bhadraṃ te lokā hyapsu pratiṣṭhitāḥ ||17||

āpomayāḥ sarwarasāḥ sarwamāpomayaṃ jagat |
tasmādapsu wimuñcemaṃ krodhāgniṃ dwijasattama ||18||

ayaṃ tiṣṭhatu te wipra yadīcchasi mahodadhau |
manyujo'gnirdahannāpo lokā hyāpomayāḥ smṛtāḥ ||19||

ewaṃ pratijñā satyeyaṃ tawānagha bhawiṣyati |
na caiwa sāmarā lokā gamiṣyanti parābhawam ||20||

wasiṣṭha uwāca||

tatastaṃ krodhajaṃ tāta aurwo'gniṃ waruṇālaye |
utsasarja sa caiwāpa upayuṅkte mahodadhau ||21||

mahaddhayaśiro bhūtwā yattadwedawido widuḥ |
tamagnimudgiranwaktrātpibatyāpo mahodadhau ||22||

tasmāttwamapi bhadraṃ te na lokānhantumarhasi |
parāśara parāndharmāñjānañjñānawatāṃ wara ||23||






                  172


gandharwa uwāca||

ewamuktaḥ sa wiprarṣirwasiṣṭhena mahātmanā |
nyayacchadātmanaḥ kopaṃ sarwalokaparābhawāt ||1||

īje ca sa mahātejāḥ sarwawedawidāṃ waraḥ |
ṛṣī rākṣasasatreṇa śākteyo'tha parāśaraḥ ||2||

tato wṛddhāṃśca bālāṃśca rākṣasānsa mahāmuniḥ |
dadāha witate yajñe śakterwadhamanusmaran ||3||

na hi taṃ wārayāmāsa wasiṣṭho rakṣasāṃ wadhāt |
dwitīyāmasya mā bhāṅkṣaṃ pratijñāmiti niścayāt ||4||

trayāṇāṃ pāwakānāṃ sa satre tasminmahāmuniḥ |
āsītpurastāddīptānāṃ caturtha iwa pāwakaḥ ||5||

tena yajñena śubhreṇa hūyamānena yuktitaḥ |
tadwidīpitamākāśaṃ sūryeṇewa ghanātyaye ||6||

taṃ wasiṣṭhādayaḥ sarwe munayastatra menire |
tejasā diwi dīpyantaṃ dwitīyamiwa bhāskaram ||7||

tataḥ paramaduṣprāpamanyairṛṣirudāradhīḥ |
samāpipayiṣuḥ satraṃ tamatriḥ samupāgamat ||8||

tathā pulastyaḥ pulahaḥ kratuścaiwa mahākratum |
upājagmuramitraghna rakṣasāṃ jīwitepsayā ||9||

pulastyastu wadhātteṣāṃ rakṣasāṃ bharatarṣabha |
uwācedaṃ wacaḥ pārtha parāśaramariṃdamam ||10||

kaccittātāpawighnaṃ te kaccinnandasi putraka |
ajānatāmadoṣāṇāṃ sarweṣāṃ rakṣasāṃ wadhāt ||11||

prajocchedamimaṃ mahyaṃ sarwaṃ somapasattama |
adharmiṣṭhaṃ wariṣṭhaḥ sankuruṣe twaṃ parāśara ||12||

rājā kalmāṣapādaśca diwamāroḍhumicchati ||12||

ye ca śaktyawarāḥ putrā wasiṣṭhasya mahāmuneḥ |
te ca sarwe mudā yuktā modante sahitāḥ suraiḥ ||13||

sarwametadwasiṣṭhasya widitaṃ wai mahāmune ||13||

rakṣasāṃ ca samuccheda eṣa tāta tapaswinām |
nimittabhūtastwaṃ cātra kratau wāsiṣṭhanandana ||14||

sa satraṃ muñca bhadraṃ te samāptamidamastu te ||14||

ewamuktaḥ pulastyena wasiṣṭhena ca dhīmatā |
tadā samāpayāmāsa satraṃ śāktiḥ parāśaraḥ ||15||

sarwarākṣasasatrāya sambhṛtaṃ pāwakaṃ muniḥ |
uttare himawatpārśwe utsasarja mahāwane ||16||

sa tatrādyāpi rakṣāṃsi wṛkṣānaśmāna ewa ca |
bhakṣayandṛśyate wahniḥ sadā parwaṇi parwaṇi ||17||






                  173


arjuna uwāca||

rājñā kalmāṣapādena gurau brahmawidāṃ ware |
kāraṇaṃ kiṃ puraskṛtya bhāryā wai saṃniyojitā ||1||

jānatā ca paraṃ dharmaṃ lokyaṃ tena mahātmanā |
agamyāgamanaṃ kasmādwasiṣṭhena mahātmanā ||2||

kṛtaṃ tena purā sarwaṃ waktumarhasi pṛcchataḥ ||2||

gandharwa uwāca||

dhanañjaya nibodhedaṃ yanmāṃ twaṃ paripṛcchasi |
wasiṣṭhaṃ prati durdharṣaṃ tathāmitrasahaṃ nṛpam ||3||

kathitaṃ te mayā pūrwaṃ yathā śaptaḥ sa pārthiwaḥ |
śaktinā bharataśreṣṭha wāsiṣṭhena mahātmanā ||4||

sa tu śāpawaśaṃ prāptaḥ krodhaparyākulekṣaṇaḥ |
nirjagāma purādrājā sahadāraḥ parantapaḥ ||5||

araṇyaṃ nirjanaṃ gatwā sadāraḥ paricakrame |
nānāmṛgagaṇākīrṇaṃ nānāsattwasamākulam ||6||

nānāgulmalatācchannaṃ nānādrumasamāwṛtam |
araṇyaṃ ghorasaṃnādaṃ śāpagrastaḥ paribhraman ||7||

sa kadācitkṣudhāwiṣṭo mṛgayanbhakṣamātmanaḥ |
dadarśa suparikliṣṭaḥ kasmiṃścidwananirjhare ||8||

brāhmaṇīṃ brāhmaṇaṃ caiwa maithunāyopasaṅgatau ||8||

tau samīkṣya tu witrastāwakṛtārthau pradhāwitau |
tayośca drawatorwipraṃ jagṛhe nṛpatirbalāt ||9||

dṛṣṭwā gṛhītaṃ bhartāramatha brāhmaṇyabhāṣata |
śṛṇu rājanwaco mahyaṃ yattwāṃ wakṣyāmi suwrata ||10||

ādityawaṃśaprabhawastwaṃ hi lokapariśrutaḥ |
apramattaḥ sthito dharme guruśuśrūṣaṇe rataḥ ||11||

śāpaṃ prāpto'si durdharṣa na pāpaṃ kartumarhasi |
ṛtukāle tu samprāpte bhartrāsmyadya samāgatā ||12||

akṛtārthā hyahaṃ bhartrā prasawārthaśca me mahān |
prasīda nṛpatiśreṣṭha bhartā me'yaṃ wisṛjyatām ||13||

ewaṃ wikrośamānāyāstasyāḥ sa sunṛśaṃsakṛt |
bhartāraṃ bhakṣayāmāsa wyāghro mṛgamiwepsitam ||14||

tasyāḥ krodhābhibhūtāyā yadaśru nyapatadbhuwi |
so'gniḥ samabhawaddīptastaṃ ca deśaṃ wyadīpayat ||15||

tataḥ sā śokasantaptā bhartṛwyasanaduḥkhitā |
kalmāṣapādaṃ rājarṣimaśapadbrāhmaṇī ruṣā ||16||

yasmānmamākṛtārthāyāstwayā kṣudra nṛśaṃsawat |
prekṣantyā bhakṣito me'dya prabhurbhartā mahāyaśāḥ ||17||

tasmāttwamapi durbuddhe macchāpapariwikṣataḥ |
patnīmṛtāwanuprāpya sadyastyakṣyasi jīwitam ||18||

yasya carṣerwasiṣṭhasya twayā putrā wināśitāḥ |
tena saṅgamya te bhāryā tanayaṃ janayiṣyati ||19||

sa te waṃśakaraḥ putro bhawiṣyati nṛpādhama ||19||

ewaṃ śaptwā tu rājānaṃ sā tamāṅgirasī śubhā |
tasyaiwa saṃnidhau dīptaṃ prawiweśa hutāśanam ||20||

wasiṣṭhaśca mahābhāgaḥ sarwametadapaśyata |
jñānayogena mahatā tapasā ca parantapa ||21||

muktaśāpaśca rājarṣiḥ kālena mahatā tataḥ |
ṛtukāle'bhipatito madayantyā niwāritaḥ ||22||

na hi sasmāra nṛpatistaṃ śāpaṃ śāpamohitaḥ |
dewyāḥ so'tha wacaḥ śrutwā sa tasyā nṛpasattamaḥ ||23||

taṃ ca śāpamanusmṛtya paryatapyadbhṛśaṃ tadā ||23||

etasmātkāraṇādrājā wasiṣṭhaṃ saṃnyayojayat |
swadāre bharataśreṣṭha śāpadoṣasamanwitaḥ ||24||






              draupadīswayaṃwaraparwa
                  174


arjuna uwāca||

asmākamanurūpo wai yaḥ syādgandharwa wedawit |
purohitastamācakṣwa sarwaṃ hi widitaṃ tawa ||1||

gandharwa uwāca||

yawīyāndewalasyaiṣa wane bhrātā tapasyati |
dhaumya utkocake tīrthe taṃ wṛṇudhwaṃ yadīcchatha ||2||

waiśampāyana uwāca||

tato'rjuno'stramāgneyaṃ pradadau tadyathāwidhi |
gandharwāya tadā prīto wacanaṃ cedamabrawīt ||3||

twayyewa tāwattiṣṭhantu hayā gandharwasattama |
karmakāle grahīṣyāmi swasti te'stwiti cābrawīt ||4||

te'nyonyamabhisampūjya gandharwaḥ pāṇḍawāśca ha |
ramyādbhāgīrathīkacchādyathākāmaṃ pratasthire ||5||

tata utkocakaṃ tīrthaṃ gatwā dhaumyāśramaṃ tu te |
taṃ wawruḥ pāṇḍawā dhaumyaṃ paurohityāya bhārata ||6||

tāndhaumyaḥ pratijagrāha sarwawedawidāṃ waraḥ |
pādyena phalamūlena paurohityena caiwa ha ||7||

te tadāśaṃsire labdhāṃ śriyaṃ rājyaṃ ca pāṇḍawāḥ |
taṃ brāhmaṇaṃ puraskṛtya pāñcālyāśca swayaṃwaram ||8||

mātṛṣaṣṭhāstu te tena guruṇā saṅgatāstadā |
nāthawantamiwātmānaṃ menire bharatarṣabhāḥ ||9||

sa hi wedārthatattwajñasteṣāṃ gururudāradhīḥ |
tena dharmawidā pārthā yājyāḥ sarwawidā kṛtāḥ ||10||

wīrāṃstu sa hi tānmene prāptarājyānswadharmataḥ |
buddhiwīryabalotsāhairyuktāndewāniwāparān ||11||

kṛtaswastyayanāstena tataste manujādhipāḥ |
menire sahitā gantuṃ pāñcālyāstaṃ swayaṃwaram ||12||






                  175


waiśampāyana uwāca||

tataste naraśārdūlā bhrātaraḥ pañca pāṇḍawāḥ |
prayayurdraupadīṃ draṣṭuṃ taṃ ca dewamahotsawam ||1||

te prayātā narawyāghrā mātrā saha parantapāḥ |
brāhmaṇāndadṛśurmārge gacchataḥ sagaṇānbahūn ||2||

tānūcurbrāhmaṇā rājanpāṇḍawānbrahmacāriṇaḥ |
kwa bhawanto gamiṣyanti kuto wāgacchateti ha ||3||

yudhiṣṭhira uwāca||

āgatānekacakrāyāḥ sodaryāndewadarśinaḥ |
bhawanto hi wijānantu sahitānmātṛcāriṇaḥ ||4||

brāhmaṇā ūcuḥ||

gacchatādyaiwa pāñcālāndrupadasya niweśanam |
swayaṃwaro mahāṃstatra bhawitā sumahādhanaḥ ||5||

ekasārthaṃ prayātāḥ smo wayamapyatra gāminaḥ |
tatra hyadbhutasaṅkāśo bhawitā sumahotsawaḥ ||6||

yajñasenasya duhitā drupadasya mahātmanaḥ |
wedīmadhyātsamutpannā padmapatranibhekṣaṇā ||7||

darśanīyānawadyāṅgī sukumārī manaswinī |
dhṛṣṭadyumnasya bhaginī droṇaśatroḥ pratāpinaḥ ||8||

yo jātaḥ kawacī khaḍgī saśaraḥ saśarāsanaḥ |
susamiddhe mahābāhuḥ pāwake pāwakaprabhaḥ ||9||

swasā tasyānawadyāṅgī draupadī tanumadhyamā |
nīlotpalasamo gandho yasyāḥ krośātprawāyati ||10||

tāṃ yajñasenasya sutāṃ swayaṃwarakṛtakṣaṇām |
gacchāmahe wayaṃ draṣṭuṃ taṃ ca dewamahotsawam ||11||

rājāno rājaputrāśca yajwāno bhūridakṣiṇāḥ |
swādhyāyawantaḥ śucayo mahātmāno yatawratāḥ ||12||

taruṇā darśanīyāśca nānādeśasamāgatāḥ |
mahārathāḥ kṛtāstrāśca samupaiṣyanti bhūmipāḥ ||13||

te tatra wiwidhāndāyānwijayārthaṃ nareśwarāḥ |
pradāsyanti dhanaṃ gāśca bhakṣyaṃ bhojyaṃ ca sarwaśaḥ ||14||

pratigṛhya ca tatsarwaṃ dṛṣṭwā caiwa swayaṃwaram |
anubhūyotsawaṃ caiwa gamiṣyāmo yathepsitam ||15||

naṭā waitālikāścaiwa nartakāḥ sūtamāgadhāḥ |
niyodhakāśca deśebhyaḥ sameṣyanti mahābalāḥ ||16||

ewaṃ kautūhalaṃ kṛtwā dṛṣṭwā ca pratigṛhya ca |
sahāsmābhirmahātmānaḥ punaḥ pratiniwartsyatha ||17||

darśanīyāṃśca waḥ sarwāndewarūpānawasthitān |
samīkṣya kṛṣṇā warayetsaṅgatyānyatamaṃ waram ||18||

ayaṃ bhrātā tawa śrīmāndarśanīyo mahābhujaḥ |
niyudhyamāno wijayetsaṅgatyā drawiṇaṃ bahu ||19||

yudhiṣṭhira uwāca||

paramaṃ bho gamiṣyāmo draṣṭuṃ dewamahotsawam |
bhawadbhiḥ sahitāḥ sarwe kanyāyāstaṃ swayaṃwaram ||20||






                  176


waiśampāyana uwāca||

ewamuktāḥ prayātāste pāṇḍawā janamejaya |
rājñā dakṣiṇapāñcālāndrupadenābhirakṣitān ||1||

tataste taṃ mahātmānaṃ śuddhātmānamakalmaṣam |
dadṛśuḥ pāṇḍawā rājanpathi dwaipāyanaṃ tadā ||2||

tasmai yathāwatsatkāraṃ kṛtwā tena ca sāntwitāḥ |
kathānte cābhyanujñātāḥ prayayurdrupadakṣayam ||3||

paśyanto ramaṇīyāni wanāni ca sarāṃsi ca |
tatra tatra wasantaśca śanairjagmurmahārathāḥ ||4||

swādhyāyawantaḥ śucayo madhurāḥ priyawādinaḥ |
ānupūrwyeṇa samprāptāḥ pāñcālānkurunandanāḥ ||5||

te tu dṛṣṭwā puraṃ tacca skandhāwāraṃ ca pāṇḍawāḥ |
kumbhakārasya śālāyāṃ niweśaṃ cakrire tadā ||6||

tatra bhaikṣaṃ samājahrurbrāhmīṃ wṛttiṃ samāśritāḥ |
tāṃśca prāptāṃstadā wīrāñjajñire na narāḥ kwacit ||7||

yajñasenasya kāmastu pāṇḍawāya kirīṭine |
kṛṣṇāṃ dadyāmiti sadā na caitadwiwṛṇoti saḥ ||8||

so'nweṣamāṇaḥ kaunteyānpāñcālyo janamejaya |
dṛḍhaṃ dhanuranāyamyaṃ kārayāmāsa bhārata ||9||

yantraṃ waihāyasaṃ cāpi kārayāmāsa kṛtrimam |
tena yantreṇa sahitaṃ rājā lakṣyaṃ ca kāñcanam ||10||

drupada uwāca||

idaṃ sajyaṃ dhanuḥ kṛtwā sajyenānena sāyakaiḥ |
atītya lakṣyaṃ yo weddhā sa labdhā matsutāmiti ||11||

waiśampāyana uwāca||

iti sa drupado rājā sarwataḥ samaghoṣayat |
tacchrutwā pārthiwāḥ sarwe samīyustatra bhārata ||12||

ṛṣayaśca mahātmānaḥ swayaṃwaradidṛkṣayā |
duryodhanapurogāśca sakarṇāḥ kurawo nṛpa ||13||

brāhmaṇāśca mahābhāgā deśebhyaḥ samupāgaman |
te'bhyarcitā rājagaṇā drupadena mahātmanā ||14||

tataḥ paurajanāḥ sarwe sāgaroddhūtaniḥswanāḥ |
śiśumārapuraṃ prāpya nyawiśaṃste ca pārthiwāḥ ||15||

prāguttareṇa nagarādbhūmibhāge same śubhe |
samājawāṭaḥ śuśubhe bhawanaiḥ sarwato wṛtaḥ ||16||

prākāraparikhopeto dwāratoraṇamaṇḍitaḥ |
witānena wicitreṇa sarwataḥ samawastṛtaḥ ||17||

tūryaughaśatasaṅkīrṇaḥ parārdhyāgurudhūpitaḥ |
candanodakasiktaśca mālyadāmaiśca śobhitaḥ ||18||

kailāsaśikharaprakhyairnabhastalawilekhibhiḥ |
sarwataḥ saṃwṛtairnaddhaḥ prāsādaiḥ sukṛtocchritaiḥ ||19||

suwarṇajālasaṃwītairmaṇikuṭṭimabhūṣitaiḥ |
sukhārohaṇasopānairmahāsanaparicchadaiḥ ||20||

agrāmyasamawacchannairagurūttamawāsitaiḥ |
haṃsācchawarṇairbahubhirāyojanasugandhibhiḥ ||21||

asambādhaśatadwāraiḥ śayanāsanaśobhitaiḥ |
bahudhātupinaddhāṅgairhimawacchikharairiwa ||22||

tatra nānāprakāreṣu wimāneṣu swalaṅkṛtāḥ |
spardhamānāstadānyonyaṃ niṣeduḥ sarwapārthiwāḥ ||23||

tatropawiṣṭāndadṛśurmahāsattwaparākramān |
rājasiṃhānmahābhāgānkṛṣṇāguruwibhūṣitān ||24||

mahāprasādānbrahmaṇyānswarāṣṭraparirakṣiṇaḥ |
priyānsarwasya lokasya sukṛtaiḥ karmabhiḥ śubhaiḥ ||25||

mañceṣu ca parārdhyeṣu paurajānapadā janāḥ |
kṛṣṇādarśanatuṣṭyarthaṃ sarwataḥ samupāwiśan ||26||

brāhmaṇaiste ca sahitāḥ pāṇḍawāḥ samupāwiśan |
ṛddhiṃ pāñcālarājasya paśyantastāmanuttamām ||27||

tataḥ samājo wawṛdhe sa rājandiwasānbahūn |
ratnapradānabahulaḥ śobhito naṭanartakaiḥ ||28||

wartamāne samāje tu ramaṇīye'hni ṣoḍaśe |
āplutāṅgī suwasanā sarwābharaṇabhūṣitā ||29||

wīrakāṃsyamupādāya kāñcanaṃ samalaṅkṛtam |
awatīrṇā tato raṅgaṃ draupadī bharatarṣabha ||30||

purohitaḥ somakānāṃ mantrawidbrāhmaṇaḥ śuciḥ |
paristīrya juhāwāgnimājyena widhinā tadā ||31||

sa tarpayitwā jwalanaṃ brāhmaṇānswasti wācya ca |
wārayāmāsa sarwāṇi wāditrāṇi samantataḥ ||32||

niḥśabde tu kṛte tasmindhṛṣṭadyumno wiśāṃ pate |
raṅgamadhyagatastatra meghagambhīrayā girā ||33||

wākyamuccairjagādedaṃ ślakṣṇamarthawaduttamam ||33||

idaṃ dhanurlakṣyamime ca bāṇāḥ; śṛṇwantu me pārthiwāḥ sarwa ewa |
yantracchidreṇābhyatikramya lakṣyaṃ; samarpayadhwaṃ khagamairdaśārdhaiḥ ||34||

etatkartā karma suduṣkaraṃ yaḥ; kulena rūpeṇa balena yuktaḥ |
tasyādya bhāryā bhaginī mameyaṃ; kṛṣṇā bhawitrī na mṛṣā brawīmi ||35||

tānewamuktwā drupadasya putraḥ; paścādidaṃ draupadīmabhyuwāca |
nāmnā ca gotreṇa ca karmaṇā ca; saṅkīrtayaṃstānnṛpatīnsametān ||36||






                  177


dhṛṣṭadyumna uwāca||

duryodhano durwiṣaho durmukho duṣpradharṣaṇaḥ |
wiwiṃśatirwikarṇaśca saho duḥśāsanaḥ samaḥ ||1||

yuyutsurwātawegaśca bhīmawegadharastathā |
ugrāyudho balākī ca kanakāyurwirocanaḥ ||2||

sukuṇḍalaścitrasenaḥ suwarcāḥ kanakadhwajaḥ |
nandako bāhuśālī ca kuṇḍajo wikaṭastathā ||3||

ete cānye ca bahawo dhārtarāṣṭrā mahābalāḥ |
karṇena sahitā wīrāstwadarthaṃ samupāgatāḥ ||4||

śatasaṅkhyā mahātmānaḥ prathitāḥ kṣatriyarṣabhāḥ ||4||

śakuniśca balaścaiwa wṛṣako'tha bṛhadbalaḥ |
ete gāndhārarājasya sutāḥ sarwe samāgatāḥ ||5||

aśwatthāmā ca bhojaśca sarwaśastrabhṛtāṃ warau |
samawetau mahātmānau twadarthe samalaṅkṛtau ||6||

bṛhanto maṇimāṃścaiwa daṇḍadhāraśca wīryawān |
sahadewo jayatseno meghasandhiśca māgadhaḥ ||7||

wirāṭaḥ saha putrābhyāṃ śaṅkhenaiwottareṇa ca |
wārdhakṣemiḥ suwarcāśca senābinduśca pārthiwaḥ ||8||

abhibhūḥ saha putreṇa sudāmnā ca suwarcasā |
sumitraḥ sukumāraśca wṛkaḥ satyadhṛtistathā ||9||

sūryadhwajo rocamāno nīlaścitrāyudhastathā |
aṃśumāṃścekitānaśca śreṇimāṃśca mahābalaḥ ||10||

samudrasenaputraśca candrasenaḥ pratāpawān |
jalasandhaḥ pitāputrau sudaṇḍo daṇḍa ewa ca ||11||

pauṇḍrako wāsudewaśca bhagadattaśca wīryawān |
kaliṅgastāmraliptaśca pattanādhipatistathā ||12||

madrarājastathā śalyaḥ sahaputro mahārathaḥ |
rukmāṅgadena wīreṇa tathā rukmarathena ca ||13||

kaurawyaḥ somadattaśca putrāścāsya mahārathāḥ |
samawetāstrayaḥ śūrā bhūrirbhūriśrawāḥ śalaḥ ||14||

sudakṣiṇaśca kāmbojo dṛḍhadhanwā ca kaurawaḥ |
bṛhadbalaḥ suṣeṇaśca śibirauśīnarastathā ||15||

saṅkarṣaṇo wāsudewo raukmiṇeyaśca wīryawān |
sāmbaśca cārudeṣṇaśca sāraṇo'tha gadastathā ||16||

akrūraḥ sātyakiścaiwa uddhawaśca mahābalaḥ |
kṛtawarmā ca hārdikyaḥ pṛthurwipṛthurewa ca ||17||

wiḍūrathaśca kaṅkaśca samīkaḥ sāramejayaḥ |
wīro wātapatiścaiwa jhillī piṇḍārakastathā ||18||

uśīnaraśca wikrānto wṛṣṇayaste prakīrtitāḥ ||18||

bhagīratho bṛhatkṣatraḥ saindhawaśca jayadrathaḥ |
bṛhadratho bāhlikaśca śrutāyuśca mahārathaḥ ||19||

ulūkaḥ kaitawo rājā citrāṅgadaśubhāṅgadau |
watsarājaśca dhṛtimānkosalādhipatistathā ||20||

ete cānye ca bahawo nānājanapadeśwarāḥ |
twadarthamāgatā bhadre kṣatriyāḥ prathitā bhuwi ||21||

ete wetsyanti wikrāntāstwadarthaṃ lakṣyamuttamam |
widhyeta ya imaṃ lakṣyaṃ warayethāḥ śubhe'dya tam ||22||






                  178


waiśampāyana uwāca||

te'laṅkṛtāḥ kuṇḍalino yuwānaḥ; parasparaṃ spardhamānāḥ sametāḥ |
astraṃ balaṃ cātmani manyamānāḥ; sarwe samutpeturahaṅkṛtena ||1||

rūpeṇa wīryeṇa kulena caiwa; dharmeṇa caiwāpi ca yauwanena |
samṛddhadarpā madawegabhinnā; mattā yathā haimawatā gajendrāḥ ||2||

parasparaṃ spardhayā prekṣamāṇāḥ; saṅkalpajenāpi pariplutāṅgāḥ |
kṛṣṇā mamaiṣetyabhibhāṣamāṇā; nṛpāsanebhyaḥ sahasopatasthuḥ ||3||

te kṣatriyā raṅgagatāḥ sametā; jigīṣamāṇā drupadātmajāṃ tām |
cakāśire parwatarājakanyā; mumāṃ yathā dewagaṇāḥ sametāḥ ||4||

kandarpabāṇābhinipīḍitāṅgāḥ; kṛṣṇāgataiste hṛdayairnarendrāḥ |
raṅgāwatīrṇā drupadātmajārthaṃ; dweṣyānhi cakruḥ suhṛdo'pi tatra ||5||

athāyayurdewagaṇā wimānai; rudrādityā wasawo'thāświnau ca |
sādhyāśca sarwe marutastathaiwa; yamaṃ puraskṛtya dhaneśwaraṃ ca ||6||

daityāḥ suparṇāśca mahoragāśca; dewarṣayo guhyakāścāraṇāśca |
wiśwāwasurnāradaparwatau ca; gandharwamukhyāśca sahāpsarobhiḥ ||7||

halāyudhastatra ca keśawaśca; wṛṣṇyandhakāścaiwa yathā pradhānāḥ |
prekṣāṃ sma cakruryadupuṅgawāste; sthitāśca kṛṣṇasya mate babhūwuḥ ||8||

dṛṣṭwā hi tānmattagajendrarūpā; npañcābhipadmāniwa wāraṇendrān |
bhasmāwṛtāṅgāniwa hawyawāhā; npārthānpradadhyau sa yaduprawīraḥ ||9||

śaśaṃsa rāmāya yudhiṣṭhiraṃ ca; bhīmaṃ ca jiṣṇuṃ ca yamau ca wīrau |
śanaiḥ śanaistāṃśca nirīkṣya rāmo; janārdanaṃ prītamanā dadarśa ||10||

anye tu nānānṛpaputrapautrāḥ; kṛṣṇāgatairnetramanaḥswabhāwaiḥ |
wyāyacchamānā dadṛśurbhramantīṃ; saṃdaṣṭadantacchadatāmrawaktrāḥ ||11||

tathaiwa pārthāḥ pṛthubāhawaste; wīrau yamau caiwa mahānubhāwau |
tāṃ draupadīṃ prekṣya tadā sma sarwe; kandarpabāṇābhihatā babhūwuḥ ||12||

dewarṣigandharwasamākulaṃ ta; tsuparṇanāgāsurasiddhajuṣṭam |
diwyena gandhena samākulaṃ ca; diwyaiśca mālyairawakīryamāṇam ||13||

mahāswanairdundubhināditaiśca; babhūwa tatsaṅkulamantarikṣam |
wimānasambādhamabhūtsamantā; tsaweṇuwīṇāpaṇawānunādam ||14||

tatastu te rājagaṇāḥ krameṇa; kṛṣṇānimittaṃ nṛpa wikramantaḥ |
tatkārmukaṃ saṃhananopapannaṃ; sajyaṃ na śekustarasāpi kartum ||15||

te wikramantaḥ sphuratā dṛḍhena; niṣkṛṣyamāṇā dhanuṣā narendrāḥ |
wiceṣṭamānā dharaṇītalasthā; dīnā adṛśyanta wibhagnacittāḥ ||16||

hāhākṛtaṃ taddhanuṣā dṛḍhena; niṣpiṣṭabhagnāṅgadakuṇḍalaṃ ca |
kṛṣṇānimittaṃ winiwṛttabhāwaṃ; rājñāṃ tadā maṇḍalamārtamāsīt ||17||

tasmiṃstu sambhrāntajane samāje; nikṣiptawādeṣu narādhipeṣu |
kuntīsuto jiṣṇuriyeṣa kartuṃ; sajyaṃ dhanustatsaśaraṃ sa wīraḥ ||18||






                  179


waiśampāyana uwāca||

yadā niwṛttā rājāno dhanuṣaḥ sajyakarmaṇi |
athodatiṣṭhadwiprāṇāṃ madhyājjiṣṇurudāradhīḥ ||1||

udakrośanwipramukhyā widhunwanto'jināni ca |
dṛṣṭwā samprasthitaṃ pārthamindraketusamaprabham ||2||

kecidāsanwimanasaḥ kecidāsanmudā yutāḥ |
āhuḥ parasparaṃ kecinnipuṇā buddhijīwinaḥ ||3||

yatkarṇaśalyapramukhaiḥ pārthiwairlokawiśrutaiḥ |
nānataṃ balawadbhirhi dhanurwedaparāyaṇaiḥ ||4||

tatkathaṃ twakṛtāstreṇa prāṇato durbalīyasā |
baṭumātreṇa śakyaṃ hi sajyaṃ kartuṃ dhanurdwijāḥ ||5||

awahāsyā bhawiṣyanti brāhmaṇāḥ sarwarājasu |
karmaṇyasminnasaṃsiddhe cāpalādaparīkṣite ||6||

yadyeṣa darpāddharṣādwā yadi wā brahmacāpalāt |
prasthito dhanurāyantuṃ wāryatāṃ sādhu mā gamat ||7||

nāwahāsyā bhawiṣyāmo na ca lāghawamāsthitāḥ |
na ca widwiṣṭatāṃ loke gamiṣyāmo mahīkṣitām ||8||

kecidāhuryuwā śrīmānnāgarājakaropamaḥ |
pīnaskandhorubāhuśca dhairyeṇa himawāniwa ||9||

sambhāwyamasminkarmedamutsāhāccānumīyate |
śaktirasya mahotsāhā na hyaśaktaḥ swayaṃ wrajet ||10||

na ca tadwidyate kiñcitkarma lokeṣu yadbhawet |
brāhmaṇānāmasādhyaṃ ca triṣu saṃsthānacāriṣu ||11||

abbhakṣā wāyubhakṣāśca phalāhārā dṛḍhawratāḥ |
durbalā hi balīyāṃso wiprā hi brahmatejasā ||12||

brāhmaṇo nāwamantawyaḥ sadwāsadwā samācaran |
sukhaṃ duḥkhaṃ mahaddhraswaṃ karma yatsamupāgatam ||13||

ewaṃ teṣāṃ wilapatāṃ wiprāṇāṃ wiwidhā giraḥ |
arjuno dhanuṣo'bhyāśe tasthau giririwācalaḥ ||14||

sa taddhanuḥ parikramya pradakṣiṇamathākarot |
praṇamya śirasā hṛṣṭo jagṛhe ca parantapaḥ ||15||

sajyaṃ ca cakre nimiṣāntareṇa; śarāṃśca jagrāha daśārdhasaṅkhyān |
wiwyādha lakṣyaṃ nipapāta tacca; chidreṇa bhūmau sahasātiwiddham ||16||

tato'ntarikṣe ca babhūwa nādaḥ; samājamadhye ca mahānninādaḥ |
puṣpāṇi diwyāni wawarṣa dewaḥ; pārthasya mūrdhni dwiṣatāṃ nihantuḥ ||17||

celāwedhāṃstataścakrurhāhākārāṃśca sarwaśaḥ |
nyapataṃścātra nabhasaḥ samantātpuṣpawṛṣṭayaḥ ||18||

śatāṅgāni ca tūryāṇi wādakāścāpyawādayan |
sūtamāgadhasaṅghāśca astuwaṃstatra suswanāḥ ||19||

taṃ dṛṣṭwā drupadaḥ prīto babhūwāriniṣūdanaḥ |
sahasainyaśca pārthasya sāhāyyārthamiyeṣa saḥ ||20||

tasmiṃstu śabde mahati prawṛtte; yudhiṣṭhiro dharmabhṛtāṃ wariṣṭhaḥ |
āwāsamewopajagāma śīghraṃ; sārdhaṃ yamābhyāṃ puruṣottamābhyām ||21||

widdhaṃ tu lakṣyaṃ prasamīkṣya kṛṣṇā; pārthaṃ ca śakrapratimaṃ nirīkṣya |
ādāya śuklaṃ waramālyadāma; jagāma kuntīsutamutsmayantī ||22||

sa tāmupādāya wijitya raṅge; dwijātibhistairabhipūjyamānaḥ |
raṅgānnirakrāmadacintyakarmā; patnyā tayā cāpyanugamyamānaḥ ||23||






                  180


waiśampāyana uwāca||

tasmai ditsati kanyāṃ tu brāhmaṇāya mahātmane |
kopa āsīnmahīpānāmālokyānyonyamantikāt ||1||

asmānayamatikramya tṛṇīkṛtya ca saṅgatān |
dātumicchati wiprāya draupadīṃ yoṣitāṃ warām ||2||

nihanmainaṃ durātmānaṃ yo'yamasmānna manyate |
na hyarhatyeṣa satkāraṃ nāpi wṛddhakramaṃ guṇaiḥ ||3||

hanmainaṃ saha putreṇa durācāraṃ nṛpadwiṣam |
ayaṃ hi sarwānāhūya satkṛtya ca narādhipān ||4||

guṇawadbhojayitwā ca tataḥ paścādwinindati ||4||

asminrājasamāwāye dewānāmiwa saṃnaye |
kimayaṃ sadṛśaṃ kañcinnṛpatiṃ naiwa dṛṣṭawān ||5||

na ca wipreṣwadhīkāro widyate waraṇaṃ prati |
swayaṃwaraḥ kṣatriyāṇāmitīyaṃ prathitā śrutiḥ ||6||

atha wā yadi kanyeyaṃ neha kañcidbubhūṣati |
agnāwenāṃ parikṣipya yāma rāṣṭrāṇi pārthiwāḥ ||7||

brāhmaṇo yadi wā bālyāllobhādwā kṛtawānidam |
wipriyaṃ pārthiwendrāṇāṃ naiṣa wadhyaḥ kathañcana ||8||

brāhmaṇārthaṃ hi no rājyaṃ jīwitaṃ ca wasūni ca |
putrapautraṃ ca yaccānyadasmākaṃ widyate dhanam ||9||

awamānabhayādetatswadharmasya ca rakṣaṇāt |
swayaṃwarāṇāṃ cānyeṣāṃ mā bhūdewaṃwidhā gatiḥ ||10||

ityuktwā rājaśārdūlā hṛṣṭāḥ parighabāhawaḥ |
drupadaṃ sañjighṛkṣantaḥ sāyudhāḥ samupādrawan ||11||

tāngṛhītaśarāwāpānkruddhānāpatato nṛpān |
drupado wīkṣya santrāsādbrāhmaṇāñśaraṇaṃ gataḥ ||12||

wegenāpatatastāṃstu prabhinnāniwa wāraṇān |
pāṇḍuputrau mahāwīryau pratīyaturariṃdamau ||13||

tataḥ samutpeturudāyudhāste; mahīkṣito baddhatalāṅgulitrāḥ |
jighāṃsamānāḥ kururājaputrā; wamarṣayanto'rjunabhīmasenau ||14||

tatastu bhīmo'dbhutawīryakarmā; mahābalo wajrasamānawīryaḥ |
utpāṭya dorbhyāṃ drumamekawīro; niṣpatrayāmāsa yathā gajendraḥ ||15||

taṃ wṛkṣamādāya ripupramāthī; daṇḍīwa daṇḍaṃ pitṛrāja ugram |
tasthau samīpe puruṣarṣabhasya; pārthasya pārthaḥ pṛthudīrghabāhuḥ ||16||

tatprekṣya karmātimanuṣyabuddhe; rjiṣṇoḥ sahabhrāturacintyakarmā |
dāmodaro bhrātaramugrawīryaṃ; halāyudhaṃ wākyamidaṃ babhāṣe ||17||

ya eṣa mattarṣabhatulyagāmī; mahaddhanuḥ karṣati tālamātram |
eṣo'rjuno nātra wicāryamasti; yadyasmi saṅkarṣaṇa wāsudewaḥ ||18||

ya eṣa wṛkṣaṃ tarasāwarujya; rājñāṃ wikāre sahasā niwṛttaḥ |
wṛkodaro nānya ihaitadadya; kartuṃ samartho bhuwi martyadharmā ||19||

yo'sau purastātkamalāyatākṣa; stanurmahāsiṃhagatirwinītaḥ |
gauraḥ pralambojjwalacārughoṇo; winiḥsṛtaḥ so'cyuta dharmarājaḥ ||20||

yau tau kumārāwiwa kārttikeyau; dwāwaświneyāwiti me pratarkaḥ |
muktā hi tasmājjatuweśmadāhā; nmayā śrutāḥ pāṇḍusutāḥ pṛthā ca ||21||

tamabrawīnnirmalatoyadābho; halāyudho'nantarajaṃ pratītaḥ |
prīto'smi diṣṭyā hi pitṛṣwasā naḥ; pṛthā wimuktā saha kaurawāgryaiḥ ||22||






                  181


waiśampāyana uwāca||

ajināni widhunwantaḥ karakāṃśca dwijarṣabhāḥ |
ūcustaṃ bhīrna kartawyā wayaṃ yotsyāmahe parān ||1||

tānewaṃ wadato wiprānarjunaḥ prahasanniwa |
uwāca prekṣakā bhūtwā yūyaṃ tiṣṭhata pārśwataḥ ||2||

ahamenānajihmāgraiḥ śataśo wikirañśaraiḥ |
wārayiṣyāmi saṅkruddhānmantrairāśīwiṣāniwa ||3||

iti taddhanurādāya śulkāwāptaṃ mahārathaḥ |
bhrātrā bhīmena sahitastasthau giririwācalaḥ ||4||

tataḥ karṇamukhānkruddhānkṣatriyāṃstānruṣotthitān |
sampetaturabhītau tau gajau pratigajāniwa ||5||

ūcuśca wācaḥ paruṣāste rājāno jighāṃsawaḥ |
āhawe hi dwijasyāpi wadho dṛṣṭo yuyutsataḥ ||6||

tato waikartanaḥ karṇo jagāmārjunamojasā |
yuddhārthī wāśitāhetorgajaḥ pratigajaṃ yathā ||7||

bhīmasenaṃ yayau śalyo madrāṇāmīśwaro balī |
duryodhanādayastwanye brāhmaṇaiḥ saha saṅgatāḥ ||8||

mṛdupūrwamayatnena pratyayudhyaṃstadāhawe ||8||

tato'rjunaḥ pratyawidhyadāpatantaṃ tribhiḥ śaraiḥ |
karṇaṃ waikartanaṃ dhīmānwikṛṣya balawaddhanuḥ ||9||

teṣāṃ śarāṇāṃ wegena śitānāṃ tigmatejasām |
wimuhyamāno rādheyo yatnāttamanudhāwati ||10||

tāwubhāwapyanirdeśyau lāghawājjayatāṃ warau |
ayudhyetāṃ susaṃrabdhāwanyonyawijayaiṣiṇau ||11||

kṛte pratikṛtaṃ paśya paśya bāhubalaṃ ca me |
iti śūrārthawacanairābhāṣetāṃ parasparam ||12||

tato'rjunasya bhujayorwīryamapratimaṃ bhuwi |
jñātwā waikartanaḥ karṇaḥ saṃrabdhaḥ samayodhayat ||13||

arjunena prayuktāṃstānbāṇānwegawatastadā |
pratihatya nanādoccaiḥ sainyāstamabhipūjayan ||14||

karṇa uwāca||

tuṣyāmi te wipramukhya bhujawīryasya saṃyuge |
awiṣādasya caiwāsya śastrāstrawinayasya ca ||15||

kiṃ twaṃ sākṣāddhanurwedo rāmo wā wiprasattama |
atha sākṣāddharihayaḥ sākṣādwā wiṣṇuracyutaḥ ||16||

ātmapracchādanārthaṃ wai bāhuwīryamupāśritaḥ |
wiprarūpaṃ widhāyedaṃ tato māṃ pratiyudhyase ||17||

na hi māmāhawe kruddhamanyaḥ sākṣācchacīpateḥ |
pumānyodhayituṃ śaktaḥ pāṇḍawādwā kirīṭinaḥ ||18||

waiśampāyana uwāca||

tamewaṃwādinaṃ tatra phalgunaḥ pratyabhāṣata |
nāsmi karṇa dhanurwedo nāsmi rāmaḥ pratāpawān ||19||

brāhmaṇo'smi yudhāṃ śreṣṭhaḥ sarwaśastrabhṛtāṃ waraḥ ||19||

brāhme pauraṃdare cāstre niṣṭhito guruśāsanāt |
sthito'smyadya raṇe jetuṃ twāṃ wīrāwicalo bhawa ||20||

ewamuktastu rādheyo yuddhātkarṇo nyawartata |
brahmaṃ tejastadājayyaṃ manyamāno mahārathaḥ ||21||

yuddhaṃ tūpeyatustatra rājañśalyawṛkodarau |
balinau yugapanmattau spardhayā ca balena ca ||22||

anyonyamāhwayantau tau mattāwiwa mahāgajau |
muṣṭibhirjānubhiścaiwa nighnantāwitaretaram ||23||

muhūrtaṃ tau tathānyonyaṃ samare paryakarṣatām ||23||

tato bhīmaḥ samutkṣipya bāhubhyāṃ śalyamāhawe |
nyawadhīdbalināṃ śreṣṭho jahasurbrāhmaṇāstataḥ ||24||

tatrāścaryaṃ bhīmasenaścakāra puruṣarṣabhaḥ |
yacchalyaṃ patitaṃ bhūmau nāhanadbalinaṃ balī ||25||

pātite bhīmasenena śalye karṇe ca śaṅkite |
śaṅkitāḥ sarwarājānaḥ pariwawrurwṛkodaram ||26||

ūcuśca sahitāstatra sādhwime brāhmaṇarṣabhāḥ |
wijñāyantāṃ kwajanmānaḥ kwaniwāsāstathaiwa ca ||27||

ko hi rādhāsutaṃ karmaṃ śakto yodhayituṃ raṇe |
anyatra rāmāddroṇādwā kṛpādwāpi śaradwataḥ ||28||

kṛṣṇādwā dewakīputrātphalgunādwā parantapāt |
ko wā duryodhanaṃ śaktaḥ pratiyodhayituṃ raṇe ||29||

tathaiwa madrarājānaṃ śalyaṃ balawatāṃ waram |
baladewādṛte wīrātpāṇḍawādwā wṛkodarāt ||30||

kriyatāmawahāro'smādyuddhādbrāhmaṇasaṃyutāt |
athainānupalabhyeha punaryotsyāmahe wayam ||31||

tatkarma bhīmasya samīkṣya kṛṣṇaḥ; kuntīsutau tau pariśaṅkamānaḥ |
niwārayāmāsa mahīpatīṃstā; ndharmeṇa labdhetyanunīya sarwān ||32||

ta ewaṃ saṃniwṛttāstu yuddhādyuddhawiśāradāḥ |
yathāwāsaṃ yayuḥ sarwe wismitā rājasattamāḥ ||33||

wṛtto brahmottaro raṅgaḥ pāñcālī brāhmaṇairwṛtā |
iti bruwantaḥ prayayurye tatrāsansamāgatāḥ ||34||

brāhmaṇaistu praticchannau raurawājinawāsibhiḥ |
kṛcchreṇa jagmatustatra bhīmasenadhanañjayau ||35||

wimuktau janasambādhācchatrubhiḥ pariwikṣatau |
kṛṣṇayānugatau tatra nṛwīrau tau wirejatuḥ ||36||

teṣāṃ mātā bahuwidhaṃ wināśaṃ paryacintayat |
anāgacchatsu putreṣu bhaikṣakāle'tigacchati ||37||

dhārtarāṣṭrairhatā na syurwijñāya kurupuṅgawāḥ |
māyānwitairwā rakṣobhiḥ sughorairdṛḍhawairibhiḥ ||38||

wiparītaṃ mataṃ jātaṃ wyāsasyāpi mahātmanaḥ |
ityewaṃ cintayāmāsa sutasnehānwitā pṛthā ||39||

mahatyathāparāhṇe tu ghanaiḥ sūrya iwāwṛtaḥ |
brāhmaṇaiḥ prāwiśattatra jiṣṇurbrahmapuraskṛtaḥ ||40||






                  182


waiśampāyana uwāca||

gatwā tu tāṃ bhārgawakarmaśālāṃ; pārthau pṛthāṃ prāpya mahānubhāwau |
tāṃ yājñasenīṃ paramapratītau; bhikṣetyathāwedayatāṃ narāgryau ||1||

kuṭīgatā sā twanawekṣya putrā; nuwāca bhuṅkteti sametya sarwe |
paścāttu kuntī prasamīkṣya kanyāṃ; kaṣṭaṃ mayā bhāṣitamityuwāca ||2||

sādharmabhītā hi wilajjamānā; tāṃ yājñasenīṃ paramapratītām |
pāṇau gṛhītwopajagāma kuntī; yudhiṣṭhiraṃ wākyamuwāca cedam ||3||

iyaṃ hi kanyā drupadasya rājña; stawānujābhyāṃ mayi saṃnisṛṣṭā |
yathocitaṃ putra mayāpi coktaṃ; sametya bhuṅkteti nṛpa pramādāt ||4||

kathaṃ mayā nānṛtamuktamadya; bhawetkurūṇāmṛṣabha brawīhi |
pāñcālarājasya sutāmadharmo; na copawarteta nabhūtapūrwaḥ ||5||

muhūrtamātraṃ twanucintya rājā; yudhiṣṭhiro mātaramuttamaujāḥ |
kuntīṃ samāśwāsya kuruprawīro; dhanañjayaṃ wākyamidaṃ babhāṣe ||6||

twayā jitā pāṇḍawa yājñasenī; twayā ca toṣiṣyati rājaputrī |
prajwālyatāṃ hūyatāṃ cāpi wahni; rgṛhāṇa pāṇiṃ widhiwattwamasyāḥ ||7||

arjuna uwāca||

mā māṃ narendra twamadharmabhājaṃ; kṛthā na dharmo hyayamīpsito'nyaiḥ |
bhawānniweśyaḥ prathamaṃ tato'yaṃ; bhīmo mahābāhuracintyakarmā ||8||

ahaṃ tato nakulo'nantaraṃ me; mādrīsutaḥ sahadewo jaghanyaḥ |
wṛkodaro'haṃ ca yamau ca rāja; nniyaṃ ca kanyā bhawataḥ sma sarwe ||9||

ewaṅgate yatkaraṇīyamatra; dharmyaṃ yaśasyaṃ kuru tatpracintya |
pāñcālarājasya ca yatpriyaṃ syā; ttadbrūhi sarwe sma waśe sthitāste ||10||

waiśampāyana uwāca||

te dṛṣṭwā tatra tiṣṭhantīṃ sarwe kṛṣṇāṃ yaśaswinīm |
samprekṣyānyonyamāsīnā hṛdayaistāmadhārayan ||11||

teṣāṃ hi draupadīṃ dṛṣṭwā sarweṣāmamitaujasām |
sampramathyendriyagrāmaṃ prādurāsīnmanobhawaḥ ||12||

kāmyaṃ rūpaṃ hi pāñcālyā widhātrā wihitaṃ swayam |
babhūwādhikamanyābhyaḥ sarwabhūtamanoharam ||13||

teṣāmākārabhāwajñaḥ kuntīputro yudhiṣṭhiraḥ |
dwaipāyanawacaḥ kṛtsnaṃ saṃsmaranwai nararṣabha ||14||

abrawītsa hi tānbhrātṛnmithobhedabhayānnṛpaḥ |
sarweṣāṃ draupadī bhāryā bhawiṣyati hi naḥ śubhā ||15||






                  183


waiśampāyana uwāca||

bhrāturwacastatprasamīkṣya sarwe; jyeṣṭhasya pāṇḍostanayāstadānīm |
tamewārthaṃ dhyāyamānā manobhi; rāsāṃ cakruratha tatrāmitaujāḥ ||1||

wṛṣṇiprawīrastu kuruprawīrā; nāśaṅkamānaḥ saharauhiṇeyaḥ |
jagāma tāṃ bhārgawakarmaśālāṃ; yatrāsate te puruṣaprawīrāḥ ||2||

tatropawiṣṭaṃ pṛthudīrghabāhuṃ; dadarśa kṛṣṇaḥ saharauhiṇeyaḥ |
ajātaśatruṃ pariwārya tāṃśca; upopawiṣṭāñjwalanaprakāśān ||3||

tato'brawīdwāsudewo'bhigamya; kuntīsutaṃ dharmabhṛtāṃ wariṣṭham |
kṛṣṇo'hamasmīti nipīḍya pādau; yudhiṣṭhirasyājamīḍhasya rājñaḥ ||4||

tathaiwa tasyāpyanu rauhiṇeya; stau cāpi hṛṣṭāḥ kurawo'bhyanandan |
pitṛṣwasuścāpi yaduprawīrā; wagṛhṇatāṃ bhāratamukhya pādau ||5||

ajātaśatruśca kuruprawīraḥ; papraccha kṛṣṇaṃ kuśalaṃ niwedya |
kathaṃ wayaṃ wāsudewa twayeha; gūḍhā wasanto widitāḥ sma sarwe ||6||

tamabrawīdwāsudewaḥ prahasya; gūḍho'pyagnirjñāyata ewa rājan |
taṃ wikramaṃ pāṇḍaweyānatītya; ko'nyaḥ kartā widyate mānuṣeṣu ||7||

diṣṭyā tasmātpāwakātsampramuktā; yūyaṃ sarwe pāṇḍawāḥ śatrusāhāḥ |
diṣṭyā pāpo dhṛtarāṣṭrasya putraḥ; sahāmātyo na sakāmo'bhawiṣyat ||8||

bhadraṃ wo'stu nihitaṃ yadguhāyāṃ; wiwardhadhwaṃ jwalana iwedhyamānaḥ |
mā wo widyuḥ pārthiwāḥ kecaneha; yāsyāwahe śibirāyaiwa tāwat ||9||

so'nujñātaḥ pāṇḍawenāwyayaśrīḥ; prāyācchīghraṃ baladewena sārdham ||9||






                  184


waiśampāyana uwāca||

dhṛṣṭadyumnastu pāñcālyaḥ pṛṣṭhataḥ kurunandanau |
anwagacchattadā yāntau bhārgawasya niweśanam ||1||

so'jñāyamānaḥ puruṣānawadhāya samantataḥ |
swayamārānniwiṣṭo'bhūdbhārgawasya niweśane ||2||

sāye'tha bhīmastu ripupramāthī; jiṣṇuryamau cāpi mahānubhāwau |
bhaikṣaṃ caritwā tu yudhiṣṭhirāya; niwedayāṃ cakruradīnasattwāḥ ||3||

tatastu kuntī drupadātmajāṃ tā; muwāca kāle wacanaṃ wadānyā |
ato'gramādāya kuruṣwa bhadre; baliṃ ca wiprāya ca dehi bhikṣām ||4||

ye cānnamicchanti dadaswa tebhyaḥ; pariśritā ye parito manuṣyāḥ |
tataśca śeṣaṃ prawibhajya śīghra; mardhaṃ caturṇāṃ mama cātmanaśca ||5||

ardhaṃ ca bhīmāya dadāhi bhadre; ya eṣa mattarṣabhatulyarūpaḥ |
śyāmo yuwā saṃhananopapanna; eṣo hi wīro bahubhuksadaiwa ||6||

sā hṛṣṭarūpaiwa tu rājaputrī; tasyā wacaḥ sādhwawiśaṅkamānā |
yathāwaduktaṃ pracakāra sādhwī; te cāpi sarwe'bhyawajahrurannam ||7||

kuśaistu bhūmau śayanaṃ cakāra; mādrīsutaḥ sahadewastaraswī |
yathātmīyānyajināni sarwe; saṃstīrya wīrāḥ suṣupurdharaṇyām ||8||

agastyaśāstāmabhito diśaṃ tu; śirāṃsi teṣāṃ kurusattamānām |
kuntī purastāttu babhūwa teṣāṃ; kṛṣṇā tiraścaiwa babhūwa pattaḥ ||9||

aśeta bhūmau saha pāṇḍuputraiḥ; pādopadhānewa kṛtā kuśeṣu |
na tatra duḥkhaṃ ca babhūwa tasyā; na cāwamene kurupuṅgawāṃstān ||10||

te tatra śūrāḥ kathayāṃ babhūwuḥ; kathā wicitrāḥ pṛtanādhikārāḥ |
astrāṇi diwyāni rathāṃśca nāgā; nkhaḍgāngadāścāpi paraśwadhāṃśca ||11||

teṣāṃ kathāstāḥ parikīrtyamānāḥ; pāñcālarājasya sutastadānīm |
śuśrāwa kṛṣṇāṃ ca tathā niṣaṇṇāṃ; te cāpi sarwe dadṛśurmanuṣyāḥ ||12||

dhṛṣṭadyumno rājaputrastu sarwaṃ; wṛttaṃ teṣāṃ kathitaṃ caiwa rātrau |
sarwaṃ rājñe drupadāyākhilena; niwedayiṣyaṃstwarito jagāma ||13||

pāñcālarājastu wiṣaṇṇarūpa; stānpāṇḍawānapratiwindamānaḥ |
dhṛṣṭadyumnaṃ paryapṛcchanmahātmā; kwa sā gatā kena nītā ca kṛṣṇā ||14||

kaccinna śūdreṇa na hīnajena; waiśyena wā karadenopapannā |
kaccitpadaṃ mūrdhni na me nidigdhaṃ; kaccinmālā patitā na śmaśāne ||15||

kaccitsawarṇaprawaro manuṣya; udriktawarṇo'pyuta weha kaccit |
kaccinna wāmo mama mūrdhni pādaḥ; kṛṣṇābhimarśena kṛto'dya putra ||16||

kaccicca yakṣye paramapratītaḥ; saṃyujya pārthena nararṣabheṇa |
brawīhi tattwena mahānubhāwaḥ; ko'sau wijetā duhiturmamādya ||17||

wicitrawīryasya tu kaccidadya; kuruprawīrasya dharanti putrāḥ |
kaccittu pārthena yawīyasādya; dhanurgṛhītaṃ nihataṃ ca lakṣyam ||18||






                  185


waiśampāyana uwāca||

tatastathoktaḥ parihṛṣṭarūpaḥ; pitre śaśaṃsātha sa rājaputraḥ |
dhṛṣṭadyumnaḥ somakānāṃ prabarho; wṛttaṃ yathā yena hṛtā ca kṛṣṇā ||1||

yo'sau yuwā swāyatalohitākṣaḥ; kṛṣṇājinī dewasamānarūpaḥ |
yaḥ kārmukāgryaṃ kṛtawānadhijyaṃ; lakṣyaṃ ca tatpātitawānpṛthiwyām ||2||

asajjamānaśca gatastaraswī; wṛto dwijāgryairabhipūjyamānaḥ |
cakrāma wajrīwa diteḥ suteṣu; sarwaiśca dewairṛṣibhiśca juṣṭaḥ ||3||

kṛṣṇā ca gṛhyājinamanwayāttaṃ; nāgaṃ yathā nāgawadhūḥ prahṛṣṭā |
amṛṣyamāṇeṣu narādhipeṣu; kruddheṣu taṃ tatra samāpatatsu ||4||

tato'paraḥ pārthiwarājamadhye; prawṛddhamārujya mahīpraroham |
prakālayannewa sa pārthiwaughā; nkruddho'ntakaḥ prāṇabhṛto yathaiwa ||5||

tau pārthiwānāṃ miṣatāṃ narendra; kṛṣṇāmupādāya gatau narāgryau |
wibhrājamānāwiwa candrasūryau; bāhyāṃ purādbhārgawakarmaśālām ||6||

tatropawiṣṭārciriwānalasya; teṣāṃ janitrīti mama pratarkaḥ |
tathāwidhairewa naraprawīrai; rupopawiṣṭaistribhiragnikalpaiḥ ||7||

tasyāstatastāwabhiwādya pādā; wuktwā ca kṛṣṇāmabhiwādayeti |
sthitau ca tatraiwa niwedya kṛṣṇāṃ; bhaikṣapracārāya gatā narāgryāḥ ||8||

teṣāṃ tu bhaikṣaṃ pratigṛhya kṛṣṇā; kṛtwā baliṃ brāhmaṇasācca kṛtwā |
tāṃ caiwa wṛddhāṃ pariwiṣya tāṃśca; naraprawīrānswayamapyabhuṅkta ||9||

suptāstu te pārthiwa sarwa ewa; kṛṣṇā tu teṣāṃ caraṇopadhānam |
āsītpṛthiwyāṃ śayanaṃ ca teṣāṃ; darbhājināgryāstaraṇopapannam ||10||

te nardamānā iwa kālameghāḥ; kathā wicitrāḥ kathayāṃ babhūwuḥ |
na waiśyaśūdraupayikīḥ kathāstā; na ca dwijāteḥ kathayanti wīrāḥ ||11||

niḥsaṃśayaṃ kṣatriyapuṅgawāste; yathā hi yuddhaṃ kathayanti rājan |
āśā hi no wyaktamiyaṃ samṛddhā; muktānhi pārthāñśṛṇumo'gnidāhāt ||12||

yathā hi lakṣyaṃ nihataṃ dhanuśca; sajyaṃ kṛtaṃ tena tathā prasahya |
yathā ca bhāṣanti parasparaṃ te; channā dhruwaṃ te pracaranti pārthāḥ ||13||

tataḥ sa rājā drupadaḥ prahṛṣṭaḥ; purohitaṃ preṣayāṃ tatra cakre |
widyāma yuṣmāniti bhāṣamāṇo; mahātmanaḥ pāṇḍusutāḥ stha kaccit ||14||

gṛhītawākyo nṛpateḥ purodhā; gatwā praśaṃsāmabhidhāya teṣām |
wākyaṃ yathāwannṛpateḥ samagra; muwāca tānsa kramawitkrameṇa ||15||

wijñātumicchatyawanīśwaro waḥ; pāñcālarājo drupado warārhāḥ |
lakṣyasya weddhāramimaṃ hi dṛṣṭwā; harṣasya nāntaṃ paripaśyate saḥ ||16||

tadācaḍḍhwaṃ jñātikulānupūrwīṃ; padaṃ śiraḥsu dwiṣatāṃ kurudhwam |
prahlādayadhwaṃ hṛdayaṃ mamedaṃ; pāñcālarājasya sahānugasya ||17||

pāṇḍurhi rājā drupadasya rājñaḥ; priyaḥ sakhā cātmasamo babhūwa |
tasyaiṣa kāmo duhitā mameyaṃ; snuṣā yadi syāditi kaurawasya ||18||

ayaṃ ca kāmo drupadasya rājño; hṛdi sthito nityamaninditāṅgāḥ |
yadarjuno wai pṛthudīrghabāhu; rdharmeṇa windeta sutāṃ mameti ||19||

tathoktawākyaṃ tu purohitaṃ taṃ; sthitaṃ winītaṃ samudīkṣya rājā |
samīpasthaṃ bhīmamidaṃ śaśāsa; pradīyatāṃ pādyamarghyaṃ tathāsmai ||20||

mānyaḥ purodhā drupadasya rājña; stasmai prayojyābhyadhikaiwa pūjā |
bhīmastathā tatkṛtawānnarendra; tāṃ caiwa pūjāṃ pratisaṅgṛhītwā ||21||

sukhopawiṣṭaṃ tu purohitaṃ taṃ; yudhiṣṭhiro brāhmaṇamityuwāca |
pāñcālarājena sutā nisṛṣṭā; swadharmadṛṣṭena yathānukāmam ||22||

pradiṣṭaśulkā drupadena rājñā; sānena wīreṇa tathānuwṛttā |
na tatra warṇeṣu kṛtā wiwakṣā; na jīwaśilpe na kule na gotre ||23||

kṛtena sajyena hi kārmukeṇa; widdhena lakṣyeṇa ca saṃnisṛṣṭā |
seyaṃ tathānena mahātmaneha; kṛṣṇā jitā pārthiwasaṅghamadhye ||24||

naiwaṅgate saumakiradya rājā; santāpamarhatyasukhāya kartum |
kāmaśca yo'sau drupadasya rājñaḥ; sa cāpi sampatsyati pārthiwasya ||25||

aprāpyarūpāṃ hi narendrakanyā; mimāmahaṃ brāhmaṇa sādhu manye |
na taddhanurmandabalena śakyaṃ; maurwyā samāyojayituṃ tathā hi ||26||

na cākṛtāstreṇa na hīnajena; lakṣyaṃ tathā pātayituṃ hi śakyam ||26||

tasmānna tāpaṃ duhiturnimittaṃ; pāñcālarājo'rhati kartumadya |
na cāpi tatpātanamanyatheha; kartuṃ wiṣahyaṃ bhuwi mānawena ||27||

ewaṃ bruwatyewa yudhiṣṭhire tu; pāñcālarājasya samīpato'nyaḥ |
tatrājagāmāśu naro dwitīyo; niwedayiṣyanniha siddhamannam ||28||






                  186


dūta uwāca||

janyārthamannaṃ drupadena rājñā; wiwāhahetorupasaṃskṛtaṃ ca |
tadāpnuwadhwaṃ kṛtasarwakāryāḥ; kṛṣṇā ca tatraiwa ciraṃ na kāryam ||1||

ime rathāḥ kāñcanapadmacitrāḥ; sadaśwayuktā wasudhādhipārhāḥ |
etānsamāruhya paraita sarwe; pāñcālarājasya niweśanaṃ tat ||2||

waiśampāyana uwāca||

tataḥ prayātāḥ kurupuṅgawāste; purohitaṃ taṃ prathamaṃ prayāpya |
āsthāya yānāni mahānti tāni; kuntī ca kṛṣṇā ca sahaiwa yāte ||3||

śrutwā tu wākyāni purohitasya; yānyuktawānbhārata dharmarājaḥ |
jijñāsayaiwātha kurūttamānāṃ; drawyāṇyanekānyupasañjahāra ||4||

phalāni mālyāni susaṃskṛtāni; carmāṇi warmāṇi tathāsanāni |
gāścaiwa rājannatha caiwa rajjū; rdrawyāṇi cānyāni kṛṣīnimittam ||5||

anyeṣu śilpeṣu ca yānyapi syuḥ; sarwāṇi kḷptānyakhilena tatra |
krīḍānimittāni ca yāni tāni; sarwāṇi tatropajahāra rājā ||6||

rathāśwawarmāṇi ca bhānumanti; khaḍgā mahānto'śwarathāśca citrāḥ |
dhanūṃṣi cāgryāṇi śarāśca mukhyāḥ; śaktyṛṣṭayaḥ kāñcanabhūṣitāśca ||7||

prāsā bhuśuṇḍyaśca paraśwadhāśca; sāṅgrāmikaṃ caiwa tathaiwa sarwam |
śayyāsanānyuttamasaṃskṛtāni; tathaiwa cāsanwiwidhāni tatra ||8||

kuntī tu kṛṣṇāṃ parigṛhya sādhwī; mantaḥpuraṃ drupadasyāwiweṣa |
striyaśca tāṃ kaurawarājapatnīṃ; pratyarcayāṃ cakruradīnasattwāḥ ||9||

tānsiṃhawikrāntagatīnawekṣya; maharṣabhākṣānajinottarīyān |
gūḍhottarāṃsānbhujagendrabhoga; pralambabāhūnpuruṣaprawīrān ||10||

rājā ca rājñaḥ saciwāśca sarwe; putrāśca rājñaḥ suhṛdastathaiwa |
preṣyāśca sarwe nikhilena rāja; nharṣaṃ samāpeturatīwa tatra ||11||

te tatra wīrāḥ paramāsaneṣu; sapādapīṭheṣwawiśaṅkamānāḥ |
yathānupūrwyā wiwiśurnarāgryā; stadā mahārheṣu na wismayantaḥ ||12||

uccāwacaṃ pārthiwabhojanīyaṃ; pātrīṣu jāmbūnadarājatīṣu |
dāsāśca dāsyaśca sumṛṣṭaweṣāḥ; bhojāpakāścāpyupajahrurannam ||13||

te tatra bhuktwā puruṣaprawīrā; yathānukāmaṃ subhṛśaṃ pratītāḥ |
utkramya sarwāṇi wasūni tatra; sāṅgrāmikānyāwiwiśurnṛwīrāḥ ||14||

tallakṣayitwā drupadasya putro; rājā ca sarwaiḥ saha mantrimukhyaiḥ |
samarcayāmāsurupetya hṛṣṭāḥ; kuntīsutānpārthiwaputrapautrān ||15||






                  187


waiśampāyana uwāca||

tata āhūya pāñcālyo rājaputraṃ yudhiṣṭhiram |
parigraheṇa brāhmeṇa parigṛhya mahādyutiḥ ||1||

paryapṛcchadadīnātmā kuntīputraṃ suwarcasam |
kathaṃ jānīma bhawataḥ kṣatriyānbrāhmaṇānuta ||2||

waiśyānwā guṇasampannānuta wā śūdrayonijān |
māyāmāsthāya wā siddhāṃścarataḥ sarwatodiśam ||3||

kṛṣṇāhetoranuprāptāndiwaḥ saṃdarśanārthinaḥ |
brawītu no bhawānsatyaṃ saṃdeho hyatra no mahān ||4||

api naḥ saṃśayasyānte manastuṣṭirihāwiśet |
api no bhāgadheyāni śubhāni syuḥ parantapa ||5||

kāmayā brūhi satyaṃ twaṃ satyaṃ rājasu śobhate |
iṣṭāpūrtena ca tathā waktawyamanṛtaṃ na tu ||6||

śrutwā hyamarasaṅkāśa tawa wākyamariṃdama |
dhruwaṃ wiwāhakaraṇamāsthāsyāmi widhānataḥ ||7||

yudhiṣṭhira uwāca||

mā rājanwimanā bhūstwaṃ pāñcālya prītirastu te |
īpsitaste dhruwaḥ kāmaḥ saṃwṛtto'yamasaṃśayam ||8||

wayaṃ hi kṣatriyā rājanpāṇḍoḥ putrā mahātmanaḥ |
jyeṣṭhaṃ māṃ widdhi kaunteyaṃ bhīmasenārjunāwimau ||9||

yābhyāṃ tawa sutā rājannirjitā rājasaṃsadi ||9||

yamau tu tatra rājendra yatra kṛṣṇā pratiṣṭhitā |
wyetu te mānasaṃ duḥkhaṃ kṣatriyāḥ smo nararṣabha ||10||

padminīwa suteyaṃ te hradādanyaṃ hradaṃ gatā ||10||

iti tathyaṃ mahārāja sarwametadbrawīmi te |
bhawānhi gururasmākaṃ paramaṃ ca parāyaṇam ||11||

waiśampāyana uwāca||

tataḥ sa drupado rājā harṣawyākulalocanaḥ |
pratiwaktuṃ tadā yuktaṃ nāśakattaṃ yudhiṣṭhiram ||12||

yatnena tu sa taṃ harṣaṃ saṃnigṛhya parantapaḥ |
anurūpaṃ tato rājā pratyuwāca yudhiṣṭhiram ||13||

papraccha cainaṃ dharmātmā yathā te pradrutāḥ purā |
sa tasmai sarwamācakhyāwānupūrwyeṇa pāṇḍawaḥ ||14||

tacchrutwā drupado rājā kuntīputrasya bhāṣitam |
wigarhayāmāsa tadā dhṛtarāṣṭraṃ janeśwaram ||15||

āśwāsayāmāsa ca taṃ kuntīputraṃ yudhiṣṭhiram |
pratijajñe ca rājyāya drupado wadatāṃ waraḥ ||16||

tataḥ kuntī ca kṛṣṇā ca bhīmasenārjunāwapi |
yamau ca rājñā saṃdiṣṭau wiwiśurbhawanaṃ mahat ||17||

tatra te nyawasanrājanyajñasenena pūjitāḥ |
pratyāśwastāṃstato rājā saha putrairuwāca tān ||18||

gṛhṇātu widhiwatpāṇimadyaiwa kurunandanaḥ |
puṇye'hani mahābāhurarjunaḥ kurutāṃ kṣaṇam ||19||

tatastamabrawīdrājā dharmaputro yudhiṣṭhiraḥ |
mamāpi dārasambandhaḥ kāryastāwadwiśāṃ pate ||20||

drupada uwāca||

bhawānwā widhiwatpāṇiṃ gṛhṇātu duhiturmama |
yasya wā manyase wīra tasya kṛṣṇāmupādiśa ||21||

yudhiṣṭhira uwāca||

sarweṣāṃ draupadī rājanmahiṣī no bhawiṣyati |
ewaṃ hi wyāhṛtaṃ pūrwaṃ mama mātrā wiśāṃ pate ||22||

ahaṃ cāpyaniwiṣṭo wai bhīmasenaśca pāṇḍawaḥ |
pārthena wijitā caiṣā ratnabhūtā ca te sutā ||23||

eṣa naḥ samayo rājanratnasya sahabhojanam |
na ca taṃ hātumicchāmaḥ samayaṃ rājasattama ||24||

sarweṣāṃ dharmataḥ kṛṣṇā mahiṣī no bhawiṣyati |
ānupūrwyeṇa sarweṣāṃ gṛhṇātu jwalane karam ||25||

drupada uwāca||

ekasya bahwyo wihitā mahiṣyaḥ kurunandana |
naikasyā bahawaḥ puṃso widhīyante kadācana ||26||

lokawedawiruddhaṃ twaṃ nādharmaṃ dhārmikaḥ śuciḥ |
kartumarhasi kaunteya kasmātte buddhirīdṛśī ||27||

yudhiṣṭhira uwāca||

sūkṣmo dharmo mahārāja nāsya widmo wayaṃ gatim |
pūrweṣāmānupūrwyeṇa yātaṃ wartmānuyāmahe ||28||

na me wāganṛtaṃ prāha nādharme dhīyate matiḥ |
ewaṃ caiwa wadatyambā mama caiwa manogatam ||29||

eṣa dharmo dhruwo rājaṃścarainamawicārayan |
mā ca te'tra wiśaṅkā bhūtkathañcidapi pārthiwa ||30||

drupada uwāca||

twaṃ ca kuntī ca kaunteya dhṛṣṭadyumnaśca me sutaḥ |
kathayantwitikartawyaṃ śwaḥ kāle karawāmahe ||31||

waiśampāyana uwāca||

te sametya tataḥ sarwe kathayanti sma bhārata |
atha dwaipāyano rājannabhyāgacchadyadṛcchayā ||32||






                  188


waiśampāyana uwāca||

tataste pāṇḍawāḥ sarwe pāñcālyaśca mahāyaśāḥ |
pratyutthāya mahātmānaṃ kṛṣṇaṃ dṛṣṭwābhyapūjayan ||1||

pratinandya sa tānsarwānpṛṣṭwā kuśalamantataḥ |
āsane kāñcane śubhre niṣasāda mahāmanāḥ ||2||

anujñātāstu te sarwe kṛṣṇenāmitatejasā |
āsaneṣu mahārheṣu niṣedurdwipadāṃ warāḥ ||3||

tato muhūrtānmadhurāṃ wāṇīmuccārya pārṣataḥ |
papraccha taṃ mahātmānaṃ draupadyarthe wiśāṃ patiḥ ||4||

kathamekā bahūnāṃ syānna ca syāddharmasaṅkaraḥ |
etanno bhagawānsarwaṃ prabrawītu yathātatham ||5||

wyāsa uwāca||

asmindharme wipralambhe lokawedawirodhake |
yasya yasya mataṃ yadyacchrotumicchāmi tasya tat ||6||

drupada uwāca||

adharmo'yaṃ mama mato wiruddho lokawedayoḥ |
na hyekā widyate patnī bahūnāṃ dwijasattama ||7||

na cāpyācaritaḥ pūrwairayaṃ dharmo mahātmabhiḥ |
na ca dharmo'pyanekasthaścaritawyaḥ sanātanaḥ ||8||

ato nāhaṃ karomyewaṃ wyawasāyaṃ kriyāṃ prati |
dharmasaṃdehasaṃdigdhaṃ pratibhāti hi māmidam ||9||

dhṛṣṭadyumna uwāca||

yawīyasaḥ kathaṃ bhāryāṃ jyeṣṭho bhrātā dwijarṣabha |
brahmansamabhiwarteta sadwṛttaḥ saṃstapodhana ||10||

na tu dharmasya sūkṣmatwādgatiṃ widmaḥ kathañcana |
adharmo dharma iti wā wyawasāyo na śakyate ||11||

kartumasmadwidhairbrahmaṃstato na wyawasāmyaham |
pañcānāṃ mahiṣī kṛṣṇā bhawatwiti kathañcana ||12||

yudhiṣṭhira uwāca||

na me wāganṛtaṃ prāha nādharme dhīyate matiḥ |
wartate hi mano me'tra naiṣo'dharmaḥ kathañcana ||13||

śrūyate hi purāṇe'pi jaṭilā nāma gautamī |
ṛṣīnadhyāsitawatī sapta dharmabhṛtāṃ wara ||14||

gurośca wacanaṃ prāhurdharmaṃ dharmajñasattama |
gurūṇāṃ caiwa sarweṣāṃ janitrī paramo guruḥ ||15||

sā cāpyuktawatī wācaṃ bhaikṣawadbhujyatāmiti |
tasmādetadahaṃ manye dharmaṃ dwijawarottama ||16||

kuntyuwāca||

ewametadyathāhāyaṃ dharmacārī yudhiṣṭhiraḥ |
anṛtānme bhayaṃ tīwraṃ mucyeyamanṛtātkatham ||17||

wyāsa uwāca||

anṛtānmokṣyase bhadre dharmaścaiṣa sanātanaḥ |
na tu wakṣyāmi sarweṣāṃ pāñcāla śṛṇu me swayam ||18||

yathāyaṃ wihito dharmo yataścāyaṃ sanātanaḥ |
yathā ca prāha kaunteyastathā dharmo na saṃśayaḥ ||19||

waiśampāyana uwāca||

tata utthāya bhagawānwyāso dwaipāyanaḥ prabhuḥ |
kare gṛhītwā rājānaṃ rājaweśma samāwiśat ||20||

pāṇḍawāścāpi kuntī ca dhṛṣṭadyumnaśca pārṣataḥ |
wicetasaste tatraiwa pratīkṣante sma tāwubhau ||21||

tato dwaipāyanastasmai narendrāya mahātmane |
ācakhyau tadyathā dharmo bahūnāmekapatnitā ||22||






              pañcendropākhyānam
                  189


wyāsa uwāca||

purā wai naimiṣāraṇye dewāḥ satramupāsate |
tatra waiwaswato rājañśāmitramakarottadā ||1||

tato yamo dīkṣitastatra rāja; nnāmārayatkiñcidapi prajābhyaḥ |
tataḥ prajāstā bahulā babhūwuḥ; kālātipātānmaraṇātprahīṇāḥ ||2||

tatastu śakro waruṇaḥ kuberaḥ; sādhyā rudrā wasawaścāświnau ca |
praṇetāraṃ bhuwanasya prajāpatiṃ; samājagmustatra dewāstathānye ||3||

tato'bruwaṃllokaguruṃ sametā; bhayaṃ nastīwraṃ mānuṣāṇāṃ wiwṛddhyā |
tasmādbhayādudwijantaḥ sukhepsawaḥ; prayāma sarwe śaraṇaṃ bhawantam ||4||

brahmowāca||

kiṃ wo bhayaṃ mānuṣebhyo yūyaṃ sarwe yadāmarāḥ |
mā wo martyasakāśādwai bhayaṃ bhawatu karhicit ||5||

dewā ūcuḥ||

martyā hyamartyāḥ saṃwṛttā na wiśeṣo'sti kaścana |
awiśeṣādudwijanto wiśeṣārthamihāgatāḥ ||6||

brahmowāca||

waiwaswato wyāpṛtaḥ satraheto; stena twime na mriyante manuṣyāḥ |
tasminnekāgre kṛtasarwakārye; tata eṣāṃ bhawitaiwāntakālaḥ ||7||

waiwaswatasyāpi tanurwibhūtā; wīryeṇa yuṣmākamuta prayuktā |
saiṣāmanto bhawitā hyantakāle; tanurhi wīryaṃ bhawitā nareṣu ||8||

wyāsa uwāca||

tatastu te pūrwajadewawākyaṃ; śrutwā dewā yatra dewā yajante |
samāsīnāste sametā mahābalā; bhāgīrathyāṃ dadṛśuḥ puṇḍarīkam ||9||

dṛṣṭwā ca tadwismitāste babhūwu; steṣāmindrastatra śūro jagāma |
so'paśyadyoṣāmatha pāwakaprabhāṃ; yatra gaṅgā satataṃ samprasūtā ||10||

sā tatra yoṣā rudatī jalārthinī; gaṅgāṃ dewīṃ wyawagāhyāwatiṣṭhat |
tasyāśrubinduḥ patito jale wai; tatpadmamāsīdatha tatra kāñcanam ||11||

tadadbhutaṃ prekṣya wajrī tadānī; mapṛcchattāṃ yoṣitamantikādwai |
kā twaṃ kathaṃ rodiṣi kasya heto; rwākyaṃ tathyaṃ kāmayeha brawīhi ||12||

stryuwāca||

twaṃ wetsyase māmiha yāsmi śakra; yadarthaṃ cāhaṃ rodimi mandabhāgyā |
āgaccha rājanpurato'haṃ gamiṣye; draṣṭāsi tadrodimi yatkṛte'ham ||13||

wyāsa uwāca||

tāṃ gacchantīmanwagacchattadānīṃ; so'paśyadārāttaruṇaṃ darśanīyam |
siṃhāsanasthaṃ yuwatīsahāyaṃ; krīḍantamakṣairgirirājamūrdhni ||14||

tamabrawīddewarājo mamedaṃ; twaṃ widdhi wiśwaṃ bhuwanaṃ waśe sthitam |
īśo'hamasmīti samanyurabrawī; ddṛṣṭwā tamakṣaiḥ subhṛśaṃ pramattam ||15||

kruddhaṃ tu śakraṃ prasamīkṣya dewo; jahāsa śakraṃ ca śanairudaikṣata |
saṃstambhito'bhūdatha dewarāja; stenekṣitaḥ sthāṇuriwāwatasthe ||16||

yadā tu paryāptamihāsya krīḍayā; tadā dewīṃ rudatīṃ tāmuwāca |
ānīyatāmeṣa yato'hamārā; nmainaṃ darpaḥ punarapyāwiśeta ||17||

tataḥ śakraḥ spṛṣṭamātrastayā tu; srastairaṅgaiḥ patito'bhūddharaṇyām |
tamabrawīdbhagawānugratejā; maiwaṃ punaḥ śakra kṛthāḥ kathañcit ||18||

wiwartayainaṃ ca mahādrirājaṃ; balaṃ ca wīryaṃ ca tawāprameyam |
wiwṛtya caiwāwiśa madhyamasya; yatrāsate twadwidhāḥ sūryabhāsaḥ ||19||

sa tadwiwṛtya śikharaṃ mahāgire; stulyadyutīṃścaturo'nyāndadarśa |
sa tānabhiprekṣya babhūwa duḥkhitaḥ; kaccinnāhaṃ bhawitā wai yatheme ||20||

tato dewo giriśo wajrapāṇiṃ; wiwṛtya netre kupito'bhyuwāca |
darīmetāṃ prawiśa twaṃ śatakrato; yanmāṃ bālyādawamaṃsthāḥ purastāt ||21||

uktastwewaṃ wibhunā dewarājaḥ; prawepamāno bhṛśamewābhiṣaṅgāt |
srastairaṅgairanilenewa nunna; maśwatthapatraṃ girirājamūrdhni ||22||

sa prāñjalirwinatenānanena; prawepamānaḥ sahasaiwamuktaḥ |
uwāca cedaṃ bahurūpamugraṃ; draṣṭā śeṣasya bhagawaṃstwaṃ bhawādya ||23||

tamabrawīdugradhanwā prahasya; naiwaṃśīlāḥ śeṣamihāpnuwanti |
ete'pyewaṃ bhawitāraḥ purastā; ttasmādetāṃ darimāwiśya śedhwam ||24||

śeṣo'pyewaṃ bhawitā wo na saṃśayo; yoniṃ sarwe mānuṣīmāwiśadhwam |
tatra yūyaṃ karma kṛtwāwiṣahyaṃ; bahūnanyānnidhanaṃ prāpayitwā ||25||

āgantāraḥ punarewendralokaṃ; swakarmaṇā pūrwajitaṃ mahārham |
sarwaṃ mayā bhāṣitametadewaṃ; kartawyamanyadwiwidhārthawacca ||26||

pūrwendrā ūcuḥ||

gamiṣyāmo mānuṣaṃ dewalokā; ddurādharo wihito yatra mokṣaḥ |
dewāstwasmānādadhīrañjananyāṃ; dharmo wāyurmaghawānaświnau ca ||27||

wyāsa uwāca||

etacchrutwā wajrapāṇirwacastu; dewaśreṣṭhaṃ punarewedamāha |
wīryeṇāhaṃ puruṣaṃ kāryaheto; rdadyāmeṣāṃ pañcamaṃ matprasūtam ||28||

teṣāṃ kāmaṃ bhagawānugradhanwā; prādādiṣṭaṃ sannisargādyathoktam |
tāṃ cāpyeṣāṃ yoṣitaṃ lokakāntāṃ; śriyaṃ bhāryāṃ wyadadhānmānuṣeṣu ||29||

tairewa sārdhaṃ tu tataḥ sa dewo; jagāma nārāyaṇamaprameyam |
sa cāpi tadwyadadhātsarwamewa; tataḥ sarwe sambabhūwurdharaṇyām ||30||

sa cāpi keśau harirudbabarha; śuklamekamaparaṃ cāpi kṛṣṇam |
tau cāpi keśau wiśatāṃ yadūnāṃ; kule striyau rohiṇīṃ dewakīṃ ca ||31||

tayoreko baladewo babhūwa; kṛṣṇo dwitīyaḥ keśawaḥ sambabhūwa ||31||

ye te pūrwaṃ śakrarūpā niruddhā; stasyāṃ daryāṃ parwatasyottarasya |
ihaiwa te pāṇḍawā wīryawantaḥ; śakrasyāṃśaḥ pāṇḍawaḥ sawyasācī ||32||

ewamete pāṇḍawāḥ sambabhūwu; rye te rājanpūrwamindrā babhūwuḥ |
lakṣmīścaiṣāṃ pūrwamewopadiṣṭā; bhāryā yaiṣā draupadī diwyarūpā ||33||

kathaṃ hi strī karmaṇo'nte mahītalā; tsamuttiṣṭhedanyato daiwayogāt |
yasyā rūpaṃ somasūryaprakāśaṃ; gandhaścāgryaḥ krośamātrātprawāti ||34||

idaṃ cānyatprītipūrwaṃ narendra; dadāmi te waramatyadbhutaṃ ca |
diwyaṃ cakṣuḥ paśya kuntīsutāṃstwaṃ; puṇyairdiwyaiḥ pūrwadehairupetān ||35||

waiśampāyana uwāca||

tato wyāsaḥ paramodārakarmā; śucirwiprastapasā tasya rājñaḥ |
cakṣurdiwyaṃ pradadau tānsa sarwā; nrājāpaśyatpūrwadehairyathāwat ||36||

tato diwyānhemakirīṭamālinaḥ; śakraprakhyānpāwakādityawarṇān |
baddhāpīḍāṃścārurūpāṃśca yūno; wyūḍhoraskāṃstālamātrāndadarśa ||37||

diwyairwastrairarajobhiḥ suwarṇai; rmālyaiścāgryaiḥ śobhamānānatīwa |
sākṣāttryakṣānwasawo wātha diwyā; nādityānwā sarwaguṇopapannān ||38||

tānpūrwendrānewamīkṣyābhirūpā; nprīto rājā drupado wismitaśca ||38||

diwyāṃ māyāṃ tāmawāpyāprameyāṃ; tāṃ caiwāgryāṃ śriyamiwa rūpiṇīṃ ca |
yogyāṃ teṣāṃ rūpatejoyaśobhiḥ; patnīmṛddhāṃ dṛṣṭawānpārthiwendraḥ ||39||

sa taddṛṣṭwā mahadāścaryarūpaṃ; jagrāha pādau satyawatyāḥ sutasya |
naitaccitraṃ paramarṣe twayīti; prasannacetāḥ sa uwāca cainam ||40||

wyāsa uwāca||

āsīttapowane kācidṛṣeḥ kanyā mahātmanaḥ |
nādhyagacchatpatiṃ sā tu kanyā rūpawatī satī ||41||

toṣayāmāsa tapasā sā kilogreṇa śaṅkaram |
tāmuwāceśwaraḥ prīto wṛṇu kāmamiti swayam ||42||

saiwamuktābrawītkanyā dewaṃ waradamīśwaram |
patiṃ sarwaguṇopetamicchāmīti punaḥ punaḥ ||43||

dadau tasyai sa deweśastaṃ waraṃ prītimāṃstadā |
pañca te patayaḥ śreṣṭhā bhawiṣyantīti śaṅkaraḥ ||44||

sā prasādayatī dewamidaṃ bhūyo'bhyabhāṣata |
ekaṃ patiṃ guṇopetaṃ twatto'rhāmīti wai tadā ||45||

tāṃ dewadewaḥ prītātmā punaḥ prāha śubhaṃ wacaḥ ||45||

pañcakṛtwastwayā uktaḥ patiṃ dehītyahaṃ punaḥ |
tattathā bhawitā bhadre tawa tadbhadramastu te ||46||

dehamanyaṃ gatāyāste yathoktaṃ tadbhawiṣyati ||46||

drupadaiṣā hi sā jajñe sutā te dewarūpiṇī |
pañcānāṃ wihitā patnī kṛṣṇā pārṣatyaninditā ||47||

swargaśrīḥ pāṇḍawārthāya samutpannā mahāmakhe |
seha taptwā tapo ghoraṃ duhitṛtwaṃ tawāgatā ||48||

saiṣā dewī rucirā dewajuṣṭā; pañcānāmekā swakṛtena karmaṇā |
sṛṣṭā swayaṃ dewapatnī swayambhuwā; śrutwā rājandrupadeṣṭaṃ kuruṣwa ||49||






              waiwāhikaparwa
                  190


drupada uwāca||

aśrutwaiwaṃ wacanaṃ te maharṣe; mayā pūrwaṃ yatitaṃ kāryametat |
na wai śakyaṃ wihitasyāpayātuṃ; tadewedamupapannaṃ widhānam ||1||

diṣṭasya granthiraniwartanīyaḥ; swakarmaṇā wihitaṃ neha kiñcit |
kṛtaṃ nimittaṃ hi waraikaheto; stadewedamupapannaṃ bahūnām ||2||

yathaiwa kṛṣṇoktawatī purastā; nnaikānpatīnme bhagawāndadātu |
sa cāpyewaṃ waramityabrawīttāṃ; dewo hi weda paramaṃ yadatra ||3||

yadi wāyaṃ wihitaḥ śaṅkareṇa; dharmo'dharmo wā nātra mamāparādhaḥ |
gṛhṇantwime widhiwatpāṇimasyā; yathopajoṣaṃ wihitaiṣāṃ hi kṛṣṇā ||4||

waiśampāyana uwāca||

tato'brawīdbhagawāndharmarāja; madya puṇyāhamuta pāṇḍaweya |
adya pauṣyaṃ yogamupaiti candramāḥ; pāṇiṃ kṛṣṇāyāstwaṃ gṛhāṇādya pūrwam ||5||

tato rājā yajñasenaḥ saputro; janyārtha yuktaṃ bahu tattadagryam |
samānayāmāsa sutāṃ ca kṛṣṇā; māplāwya ratnairbahubhirwibhūṣya ||6||

tataḥ sarwe suhṛdastatra tasya; samājagmuḥ saciwā mantriṇaśca |
draṣṭuṃ wiwāhaṃ paramapratītā; dwijāśca paurāśca yathāpradhānāḥ ||7||

tattasya weśmārthijanopaśobhitaṃ; wikīrṇapadmotpalabhūṣitājiram |
mahārharatnaughawicitramābabhau; diwaṃ yathā nirmalatārakācitam ||8||

tatastu te kaurawarājaputrā; wibhūṣitāḥ kuṇḍalino yuwānaḥ |
mahārhawastrā waracandanokṣitāḥ; kṛtābhiṣekāḥ kṛtamaṅgalakriyāḥ ||9||

purohitenāgnisamānawarcasā; sahaiwa dhaumyena yathāwidhi prabho |
krameṇa sarwe wiwiśuśca tatsado; maharṣabhā goṣṭhamiwābhinandinaḥ ||10||

tataḥ samādhāya sa wedapārago; juhāwa mantrairjwalitaṃ hutāśanam |
yudhiṣṭhiraṃ cāpyupanīya mantrawi; nniyojayāmāsa sahaiwa kṛṣṇayā ||11||

pradakṣiṇaṃ tau pragṛhītapāṇī; samānayāmāsa sa wedapāragaḥ |
tato'bhyanujñāya tamājiśobhinaṃ; purohito rājagṛhādwiniryayau ||12||

krameṇa cānena narādhipātmajā; warastriyāste jagṛhustadā karam |
ahanyahanyuttamarūpadhāriṇo; mahārathāḥ kaurawawaṃśawardhanāḥ ||13||

idaṃ ca tatrādbhutarūpamuttamaṃ; jagāda wiprarṣiratītamānuṣam |
mahānubhāwā kila sā sumadhyamā; babhūwa kanyaiwa gate gate'hani ||14||

kṛte wiwāhe drupado dhanaṃ dadau; mahārathebhyo bahurūpamuttamam |
śataṃ rathānāṃ warahemabhūṣiṇāṃ; caturyujāṃ hemakhalīnamālinām ||15||

śataṃ gajānāmabhipadmināṃ tathā; śataṃ girīṇāmiwa hemaśṛṅgiṇām |
tathaiwa dāsīśatamagryayauwanaṃ; mahārhaweṣābharaṇāmbarasrajam ||16||

pṛthakpṛthakcaiwa daśāyutānwitaṃ; dhanaṃ dadau saumakiragnisākṣikam |
tathaiwa wastrāṇi ca bhūṣaṇāni; prabhāwayuktāni mahādhanāni ||17||

kṛte wiwāhe ca tataḥ sma pāṇḍawāḥ; prabhūtaratnāmupalabhya tāṃ śriyam |
wijahrurindrapratimā mahābalāḥ; pure tu pāñcālanṛpasya tasya ha ||18||






                  191


waiśampāyana uwāca||

pāṇḍawaiḥ saha saṃyogaṃ gatasya drupadasya tu |
na babhūwa bhayaṃ kiñciddewebhyo'pi kathañcana ||1||

kuntīmāsādya tā nāryo drupadasya mahātmanaḥ |
nāma saṅkīrtayantyastāḥ pādau jagmuḥ swamūrdhabhiḥ ||2||

kṛṣṇā ca kṣaumasaṃwītā kṛtakautukamaṅgalā |
kṛtābhiwādanā śwaśrwāstasthau prahwā kṛtāñjaliḥ ||3||

rūpalakṣaṇasampannāṃ śīlācārasamanwitām |
draupadīmawadatpremṇā pṛthāśīrwacanaṃ snuṣām ||4||

yathendrāṇī harihaye swāhā caiwa wibhāwasau |
rohiṇī ca yathā some damayantī yathā nale ||5||

yathā waiśrawaṇe bhadrā wasiṣṭhe cāpyarundhatī |
yathā nārāyaṇe lakṣmīstathā twaṃ bhawa bhartṛṣu ||6||

jīwasūrwīrasūrbhadre bahusaukhyasamanwitā |
subhagā bhogasampannā yajñapatnī swanuwratā ||7||

atithīnāgatānsādhūnbālānwṛddhāngurūṃstathā |
pūjayantyā yathānyāyaṃ śaśwadgacchantu te samāḥ ||8||

kurujāṅgalamukhyeṣu rāṣṭreṣu nagareṣu ca |
anu twamabhiṣicyaswa nṛpatiṃ dharmawatsalam ||9||

patibhirnirjitāmurwīṃ wikrameṇa mahābalaiḥ |
kuru brāhmaṇasātsarwāmaśwamedhe mahākratau ||10||

pṛthiwyāṃ yāni ratnāni guṇawanti gunānwite |
tānyāpnuhi twaṃ kalyāṇi sukhinī śaradāṃ śatam ||11||

yathā ca twābhinandāmi wadhwadya kṣaumasaṃwṛtām |
tathā bhūyo'bhinandiṣye sūtaputrāṃ guṇānwitām ||12||

tatastu kṛtadārebhyaḥ pāṇḍubhyaḥ prāhiṇoddhariḥ |
muktāwaiḍūryacitrāṇi haimānyābharaṇāni ca ||13||

wāsāṃsi ca mahārhāṇi nānādeśyāni mādhawaḥ |
kambalājinaratnāni sparśawanti śubhāni ca ||14||

śayanāsanayānāni wiwidhāni mahānti ca |
waiḍūryawajracitrāṇi śataśo bhājanāni ca ||15||

rūpayauwanadākṣiṇyairupetāśca swalaṅkṛtāḥ |
preṣyāḥ sampradadau kṛṣṇo nānādeśyāḥ sahasraśaḥ ||16||

gajānwinītānbhadrāṃśca sadaśwāṃśca swalaṅkṛtān |
rathāṃśca dāntānsauwarṇaiḥ śubhaiḥ paṭṭairalaṅkṛtān ||17||

koṭiśaśca suwarṇaṃ sa teṣāmakṛtakaṃ tathā |
wītīkṛtamameyātmā prāhiṇonmadhusūdanaḥ ||18||

tatsarwaṃ pratijagrāha dharmarājo yudhiṣṭhiraḥ |
mudā paramayā yukto gowindapriyakāmyayā ||19||






              widurāgamanaparwa
                  192


waiśampāyana uwāca||

tato rājñāṃ carairāptaiścāraḥ samupanīyata |
pāṇḍawairupasampannā draupadī patibhiḥ śubhā ||1||

yena taddhanurāyamya lakṣyaṃ widdhaṃ mahātmanā |
so'rjuno jayatāṃ śreṣṭho mahābāṇadhanurdharaḥ ||2||

yaḥ śalyaṃ madrarājānamutkṣipyābhrāmayadbalī |
trāsayaṃścāpi saṅkruddho wṛkṣeṇa puruṣānraṇe ||3||

na cāpi sambhramaḥ kaścidāsīttatra mahātmanaḥ |
sa bhīmo bhīmasaṃsparśaḥ śatrusenāṅgapātanaḥ ||4||

brahmarūpadharāñśrutwā pāṇḍurājasutāṃstadā |
kaunteyānmanujendrāṇāṃ wismayaḥ samajāyata ||5||

saputrā hi purā kuntī dagdhā jatugṛhe śrutā |
punarjātāniti smaitānmanyante sarwapārthiwāḥ ||6||

dhikkurwantastadā bhīṣmaṃ dhṛtarāṣṭraṃ ca kaurawam |
karmaṇā sunṛśaṃsena purocanakṛtena wai ||7||

wṛtte swayaṃware caiwa rājānaḥ sarwa ewa te |
yathāgataṃ wiprajagmurwiditwā pāṇḍawānwṛtān ||8||

atha duryodhano rājā wimanā bhrātṛbhiḥ saha |
aśwatthāmnā mātulena karṇena ca kṛpeṇa ca ||9||

winiwṛtto wṛtaṃ dṛṣṭwā draupadyā śwetawāhanam |
taṃ tu duḥśāsano wrīḍanmandaṃ mandamiwābrawīt ||10||

yadyasau brāhmaṇo na syādwindeta draupadīṃ na saḥ |
na hi taṃ tattwato rājanweda kaściddhanañjayam ||11||

daiwaṃ tu paramaṃ manye pauruṣaṃ tu nirarthakam |
dhigasmatpauruṣaṃ tāta yaddharantīha pāṇḍawāḥ ||12||

ewaṃ sambhāṣamāṇāste nindantaśca purocanam |
wiwiśurhāstinapuraṃ dīnā wigatacetasaḥ ||13||

trastā wigatasaṅkalpā dṛṣṭwā pārthānmahaujasaḥ |
muktānhawyawahāccainānsaṃyuktāndrupadena ca ||14||

dhṛṣṭadyumnaṃ ca sañcintya tathaiwa ca śikhaṇḍinam |
drupadasyātmajāṃścānyānsarwayuddhawiśāradān ||15||

widurastwatha tāñśrutwā draupadyā pāṇḍawānwṛtān |
wrīḍitāndhārtarāṣṭrāṃśca bhagnadarpānupāgatān ||16||

tataḥ prītamanāḥ kṣattā dhṛtarāṣṭraṃ wiśāṃ pate |
uwāca diṣṭyā kurawo wardhanta iti wismitaḥ ||17||

waicitrawīryastu nṛpo niśamya widurasya tat |
abrawītparamaprīto diṣṭyā diṣṭyeti bhārata ||18||

manyate hi wṛtaṃ putraṃ jyeṣṭhaṃ drupadakanyayā |
duryodhanamawijñānātprajñācakṣurnareśwaraḥ ||19||

atha twājñāpayāmāsa draupadyā bhūṣaṇaṃ bahu |
ānīyatāṃ wai kṛṣṇeti putraṃ duryodhanaṃ tadā ||20||

athāsya paścādwidura ācakhyau pāṇḍawānwṛtān |
sarwānkuśalino wīrānpūjitāndrupadena ca ||21||

teṣāṃ sambandhinaścānyānbahūnbalasamanwitān ||21||

dhṛtarāṣṭra uwāca||

yathaiwa pāṇḍoḥ putrāste tathaiwābhyadhikā mama |
seyamabhyadhikā prītirwṛddhirwidura me matā ||22||

yatte kuśalino wīrā mitrawantaśca pāṇḍawāḥ ||22||

ko hi drupadamāsādya mitraṃ kṣattaḥ sabāndhawam |
na bubhūṣedbhawenārthī gataśrīrapi pārthiwaḥ ||23||

waiśampāyana uwāca||

taṃ tathā bhāṣamāṇaṃ tu widuraḥ pratyabhāṣata |
nityaṃ bhawatu te buddhireṣā rājañśataṃ samāḥ ||24||

tato duryodhanaścaiwa rādheyaśca wiśāṃ pate |
dhṛtarāṣṭramupāgamya waco'brūtāmidaṃ tadā ||25||

saṃnidhau widurasya twāṃ waktuṃ nṛpa na śaknuwaḥ |
wiwiktamiti wakṣyāwaḥ kiṃ tawedaṃ cikīrṣitam ||26||

sapatnawṛddhiṃ yattāta manyase wṛddhimātmanaḥ |
abhiṣṭauṣi ca yatkṣattuḥ samīpe dwipadāṃ wara ||27||

anyasminnṛpa kartawye twamanyatkuruṣe'nagha |
teṣāṃ balawighāto hi kartawyastāta nityaśaḥ ||28||

te wayaṃ prāptakālasya cikīrṣāṃ mantrayāmahe |
yathā no na graseyuste saputrabalabāndhawān ||29||






                  193


dhṛtarāṣṭra uwāca||

ahamapyewamewaitaccintayāmi yathā yuwām |
wiwektuṃ nāhamicchāmi twākāraṃ widuraṃ prati ||1||

atasteṣāṃ guṇānewa kīrtayāmi wiśeṣataḥ |
nāwabudhyeta widuro mamābhiprāyamiṅgitaiḥ ||2||

yacca twaṃ manyase prāptaṃ tadbrūhi twaṃ suyodhana |
rādheya manyase twaṃ ca yatprāptaṃ tadbrawīhi me ||3||

duryodhana uwāca||

adya tānkuśalairwipraiḥ sukṛtairāptakāribhiḥ |
kuntīputrānbhedayāmo mādrīputrau ca pāṇḍawau ||4||

atha wā drupado rājā mahadbhirwittasañcayaiḥ |
putrāścāsya pralobhyantāmamātyāścaiwa sarwaśaḥ ||5||

parityajadhwaṃ rājānaṃ kuntīputraṃ yudhiṣṭhiram |
atha tatraiwa wā teṣāṃ niwāsaṃ rocayantu te ||6||

ihaiṣāṃ doṣawadwāsaṃ warṇayantu pṛthakpṛthak |
te bhidyamānāstatraiwa manaḥ kurwantu pāṇḍawāḥ ||7||

athawā kuśalāḥ kecidupāyanipuṇā narāḥ |
itaretarataḥ pārthānbhedayantwanurāgataḥ ||8||

wyutthāpayantu wā kṛṣṇāṃ bahutwātsukaraṃ hi tat |
athawā pāṇḍawāṃstasyāṃ bhedayantu tataśca tām ||9||

bhīmasenasya wā rājannupāyakuśalairnaraiḥ |
mṛtyurwidhīyatāṃ channaiḥ sa hi teṣāṃ balādhikaḥ ||10||

tasmiṃstu nihate rājanhatotsāhā hataujasaḥ |
yatiṣyante na rājyāya sa hi teṣāṃ wyapāśrayaḥ ||11||

ajeyo hyarjunaḥ saṅkhye pṛṣṭhagope wṛkodare |
tamṛte phalguno yuddhe rādheyasya na pādabhāk ||12||

te jānamānā daurbalyaṃ bhīmasenamṛte mahat |
asmānbalawato jñātwā naśiṣyantyabalīyasaḥ ||13||

ihāgateṣu pārtheṣu nideśawaśawartiṣu |
prawartiṣyāmahe rājanyathāśraddhaṃ nibarhaṇe ||14||

athawā darśanīyābhiḥ pramadābhirwilobhyatām |
ekaikastatra kaunteyastataḥ kṛṣṇā wirajyatām ||15||

preṣyatāṃ wāpi rādheyasteṣāmāgamanāya wai |
te loptrahāraiḥ sandhāya wadhyantāmāptakāribhiḥ ||16||

eteṣāmabhyupāyānāṃ yaste nirdoṣawānmataḥ |
tasya prayogamātiṣṭha purā kālo'tiwartate ||17||

yāwaccākṛtawiśwāsā drupade pārthiwarṣabhe |
tāwadewādya te śakyā na śakyāstu tataḥ param ||18||

eṣā mama matistāta nigrahāya prawartate |
sādhu wā yadi wāsādhu kiṃ wā rādheya manyase ||19||






                  194


karṇa uwāca||

duryodhana tawa prajñā na samyagiti me matiḥ |
na hyupāyena te śakyāḥ pāṇḍawāḥ kurunandana ||1||

pūrwamewa hi te sūkṣmairupāyairyatitāstwayā |
nigrahītuṃ yadā wīra śakitā na tadā twayā ||2||

ihaiwa wartamānāste samīpe tawa pārthiwa |
ajātapakṣāḥ śiśawaḥ śakitā naiwa bādhitum ||3||

jātapakṣā wideśasthā wiwṛddhāḥ sarwaśo'dya te |
nopāyasādhyāḥ kaunteyā mamaiṣā matiracyuta ||4||

na ca te wyasanairyoktuṃ śakyā diṣṭakṛtā hi te |
śaṅkitāścepsawaścaiwa pitṛpaitāmahaṃ padam ||5||

paraspareṇa bhedaśca nādhātuṃ teṣu śakyate |
ekasyāṃ ye ratāḥ patnyāṃ na bhidyante parasparam ||6||

na cāpi kṛṣṇā śakyeta tebhyo bhedayituṃ paraiḥ |
paridyūnānwṛtawatī kimutādya mṛjāwataḥ ||7||

īpsitaśca guṇaḥ strīṇāmekasyā bahubhartṛtā |
taṃ ca prāptawatī kṛṣṇā na sā bhedayituṃ sukham ||8||

āryawṛttaśca pāñcālyo na sa rājā dhanapriyaḥ |
na santyakṣyati kaunteyānrājyadānairapi dhruwam ||9||

tathāsya putro guṇawānanuraktaśca pāṇḍawān |
tasmānnopāyasādhyāṃstānahaṃ manye kathañcana ||10||

idaṃ twadya kṣamaṃ kartumasmākaṃ puruṣarṣabha |
yāwanna kṛtamūlāste pāṇḍaweyā wiśāṃ pate ||11||

tāwatpraharaṇīyāste rocatāṃ tawa wikramaḥ ||11||

asmatpakṣo mahānyāwadyāwatpāñcālako laghuḥ |
tāwatpraharaṇaṃ teṣāṃ kriyatāṃ mā wicāraya ||12||

wāhanāni prabhūtāni mitrāṇi bahulāni ca |
yāwanna teṣāṃ gāndhāre tāwadewāśu wikrama ||13||

yāwacca rājā pāñcālyo nodyame kurute manaḥ |
saha putrairmahāwīryaistāwadewāśu wikrama ||14||

yāwannāyāti wārṣṇeyaḥ karṣanyādawawāhinīm |
rājyārthe pāṇḍaweyānāṃ tāwadewāśu wikrama ||15||

wasūni wiwidhānbhogānrājyamewa ca kewalam |
nātyājyamasti kṛṣṇasya pāṇḍawārthe mahīpate ||16||

wikrameṇa mahī prāptā bharatena mahātmanā |
wikrameṇa ca lokāṃstrīñjitawānpākaśāsanaḥ ||17||

wikramaṃ ca praśaṃsanti kṣatriyasya wiśāṃ pate |
swako hi dharmaḥ śūrāṇāṃ wikramaḥ pārthiwarṣabha ||18||

te balena wayaṃ rājanmahatā caturaṅgiṇā |
pramathya drupadaṃ śīghramānayāmeha pāṇḍawān ||19||

na hi sāmnā na dānena na bhedena ca pāṇḍawāḥ |
śakyāḥ sādhayituṃ tasmādwikrameṇaiwa tāñjahi ||20||

tānwikrameṇa jitwemāmakhilāṃ bhuṅkṣwa medinīm |
nānyamatra prapaśyāmi kāryopāyaṃ janādhipa ||21||

waiśampāyana uwāca||

śrutwā tu rādheyawaco dhṛtarāṣṭraḥ pratāpawān |
abhipūjya tataḥ paścādidaṃ wacanamabrawīt ||22||

upapannaṃ mahāprājñe kṛtāstre sūtanandane |
twayi wikramasampannamidaṃ wacanamīdṛśam ||23||

bhūya ewa tu bhīṣmaśca droṇo widura ewa ca |
yuwāṃ ca kurutāṃ buddhiṃ bhawedyā naḥ sukhodayā ||24||

tata ānāyya tānsarwānmantriṇaḥ sumahāyaśāḥ |
dhṛtarāṣṭro mahārāja mantrayāmāsa wai tadā ||25||






                  195


bhīṣma uwāca||

na rocate wigraho me pāṇḍuputraiḥ kathañcana |
yathaiwa dhṛtarāṣṭro me tathā pāṇḍurasaṃśayam ||1||

gāndhāryāśca yathā putrāstathā kuntīsutā matāḥ |
yathā ca mama te rakṣyā dhṛtarāṣṭra tathā tawa ||2||

yathā ca mama rājñaśca tathā duryodhanasya te |
tathā kurūṇāṃ sarweṣāmanyeṣāmapi bhārata ||3||

ewaṃ gate wigrahaṃ tairna rocaye; sandhāya wīrairdīyatāmadya bhūmiḥ |
teṣāmapīdaṃ prapitāmahānāṃ; rājyaṃ pituścaiwa kurūttamānām ||4||

duryodhana yathā rājyaṃ twamidaṃ tāta paśyasi |
mama paitṛkamityewaṃ te'pi paśyanti pāṇḍawāḥ ||5||

yadi rājyaṃ na te prāptāḥ pāṇḍaweyāstapaswinaḥ |
kuta ewa tawāpīdaṃ bhāratasya ca kasyacit ||6||

atha dharmeṇa rājyaṃ twaṃ prāptawānbharatarṣabha |
te'pi rājyamanuprāptāḥ pūrwameweti me matiḥ ||7||

madhureṇaiwa rājyasya teṣāmardhaṃ pradīyatām |
etaddhi puruṣawyāghra hitaṃ sarwajanasya ca ||8||

ato'nyathā cetkriyate na hitaṃ no bhawiṣyati |
tawāpyakīrtiḥ sakalā bhawiṣyati na saṃśayaḥ ||9||

kīrtirakṣaṇamātiṣṭha kīrtirhi paramaṃ balam |
naṣṭakīrtermanuṣyasya jīwitaṃ hyaphalaṃ smṛtam ||10||

yāwatkīrtirmanuṣyasya na praṇaśyati kaurawa |
tāwajjīwati gāndhāre naṣṭakīrtistu naśyati ||11||

tamimaṃ samupātiṣṭha dharmaṃ kurukulocitam |
anurūpaṃ mahābāho pūrweṣāmātmanaḥ kuru ||12||

diṣṭyā dharanti te wīrā diṣṭyā jīwati sā pṛthā |
diṣṭyā purocanaḥ pāpo nasakāmo'tyayaṃ gataḥ ||13||

tadā prabhṛti gāndhāre na śaknomyabhiwīkṣitum |
loke prāṇabhṛtāṃ kañcicchrutwā kuntīṃ tathāgatām ||14||

na cāpi doṣeṇa tathā loko waiti purocanam |
yathā twāṃ puruṣawyāghra loko doṣeṇa gacchati ||15||

tadidaṃ jīwitaṃ teṣāṃ tawa kalmaṣanāśanam |
saṃmantawyaṃ mahārāja pāṇḍawānāṃ ca darśanam ||16||

na cāpi teṣāṃ wīrāṇāṃ jīwatāṃ kurunandana |
pitryoṃ'śaḥ śakya ādātumapi wajrabhṛtā swayam ||17||

te hi sarwe sthitā dharme sarwe caiwaikacetasaḥ |
adharmeṇa nirastāśca tulye rājye wiśeṣataḥ ||18||

yadi dharmastwayā kāryo yadi kāryaṃ priyaṃ ca me |
kṣemaṃ ca yadi kartawyaṃ teṣāmardhaṃ pradīyatām ||19||






                  196


droṇa uwāca||

mantrāya samupānītairdhṛtarāṣṭrahitairnṛpa |
dharmyaṃ pathyaṃ yaśasyaṃ ca wācyamityanuśuśrumaḥ ||1||

mamāpyeṣā matistāta yā bhīṣmasya mahātmanaḥ |
saṃwibhajyāstu kaunteyā dharma eṣa sanātanaḥ ||2||

preṣyatāṃ drupadāyāśu naraḥ kaścitpriyaṃwadaḥ |
bahulaṃ ratnamādāya teṣāmarthāya bhārata ||3||

mithaḥ kṛtyaṃ ca tasmai sa ādāya bahu gacchatu |
wṛddhiṃ ca paramāṃ brūyāttatsaṃyogodbhawāṃ tathā ||4||

samprīyamāṇaṃ twāṃ brūyādrājandūryodhanaṃ tathā |
asakṛddrupade caiwa dhṛṣṭadyumne ca bhārata ||5||

ucitatwaṃ priyatwaṃ ca yogasyāpi ca warṇayet |
punaḥ punaśca kaunteyānmādrīputrau ca sāntwayan ||6||

hiraṇmayāni śubhrāṇi bahūnyābharaṇāni ca |
wacanāttawa rājendra draupadyāḥ samprayacchatu ||7||

tathā drupadaputrāṇāṃ sarweṣāṃ bharatarṣabha |
pāṇḍawānāṃ ca sarweṣāṃ kuntyā yuktāni yāni ca ||8||

ewaṃ sāntwasamāyuktaṃ drupadaṃ pāṇḍawaiḥ saha |
uktwāthānantaraṃ brūyātteṣāmāgamanaṃ prati ||9||

anujñāteṣu wīreṣu balaṃ gacchatu śobhanam |
duḥśāsano wikarṇaśca pāṇḍawānānayantwiha ||10||

tataste pārthiwaśreṣṭha pūjyamānāḥ sadā twayā |
prakṛtīnāmanumate pade sthāsyanti paitṛke ||11||

ewaṃ tawa mahārāja teṣu putreṣu caiwa ha |
wṛttamaupayikaṃ manye bhīṣmeṇa saha bhārata ||12||

karṇa uwāca||

yojitāwarthamānābhyāṃ sarwakāryeṣwanantarau |
na mantrayetāṃ twacchreyaḥ kimadbhutataraṃ tataḥ ||13||

duṣṭena manasā yo wai pracchannenāntarātmanā |
brūyānniḥśreyasaṃ nāma kathaṃ kuryātsatāṃ matam ||14||

na mitrāṇyarthakṛcchreṣu śreyase wetarāya wā |
widhipūrwaṃ hi sarwasya duḥkhaṃ wā yadi wā sukham ||15||

kṛtaprajño'kṛtaprajño bālo wṛddhaśca mānawaḥ |
sasahāyo'sahāyaśca sarwaṃ sarwatra windati ||16||

śrūyate hi purā kaścidambuwīca iti śrutaḥ |
āsīdrājagṛhe rājā māgadhānāṃ mahīkṣitām ||17||

sa hīnaḥ karaṇaiḥ sarwairucchwāsaparamo nṛpaḥ |
amātyasaṃsthaḥ kāryeṣu sarweṣwewābhawattadā ||18||

tasyāmātyo mahākarṇirbabhūwaikeśwaraḥ purā |
sa labdhabalamātmānaṃ manyamāno'wamanyate ||19||

sa rājña upabhogyāni striyo ratnadhanāni ca |
ādade sarwaśo mūḍha aiśwaryaṃ ca swayaṃ tadā ||20||

tadādāya ca lubdhasya lābhāllobho wyawardhata |
tathā hi sarwamādāya rājyamasya jihīrṣati ||21||

hīnasya karaṇaiḥ sarwairucchwāsaparamasya ca |
yatamāno'pi tadrājyaṃ na śaśāketi naḥ śrutam ||22||

kimanyadwihitānnūnaṃ tasya sā puruṣendratā |
yadi te wihitaṃ rājyaṃ bhawiṣyati wiśāṃ pate ||23||

miṣataḥ sarwalokasya sthāsyate twayi taddhruwam |
ato'nyathā cedwihitaṃ yatamāno na lapsyase ||24||

ewaṃ widwannupādatswa mantriṇāṃ sādhwasādhutām |
duṣṭānāṃ caiwa boddhawyamaduṣṭānāṃ ca bhāṣitam ||25||

droṇa uwāca||

widma te bhāwadoṣeṇa yadarthamidamucyate |
duṣṭaḥ pāṇḍawahetostwaṃ doṣaṃ khyāpayase hi naḥ ||26||

hitaṃ tu paramaṃ karṇa brawīmi kuruwardhanam |
atha twaṃ manyase duṣṭaṃ brūhi yatparamaṃ hitam ||27||

ato'nyathā cetkriyate yadbrawīmi paraṃ hitam |
kurawo winaśiṣyanti nacireṇeti me matiḥ ||28||






                  197


widura uwāca||

rājanniḥsaṃśayaṃ śreyo wācyastwamasi bāndhawaiḥ |
na twaśuśrūṣamāṇeṣu wākyaṃ sampratitiṣṭhati ||1||

hitaṃ hi tawa tadwākyamuktawānkurusattamaḥ |
bhīṣmaḥ śāntanawo rājanpratigṛhṇāsi tanna ca ||2||

tathā droṇena bahudhā bhāṣitaṃ hitamuttamam |
tacca rādhāsutaḥ karṇo manyate na hitaṃ tawa ||3||

cintayaṃśca na paśyāmi rājaṃstawa suhṛttamam |
ābhyāṃ puruṣasiṃhābhyāṃ yo wā syātprajñayādhikaḥ ||4||

imau hi wṛddhau wayasā prajñayā ca śrutena ca |
samau ca twayi rājendra teṣu pāṇḍusuteṣu ca ||5||

dharme cānawamau rājansatyatāyāṃ ca bhārata |
rāmāddāśaratheścaiwa gayāccaiwa na saṃśayaḥ ||6||

na coktawantāwaśreyaḥ purastādapi kiñcana |
na cāpyapakṛtaṃ kiñcidanayorlakṣyate twayi ||7||

tāwimau puruṣawyāghrāwanāgasi nṛpa twayi |
na mantrayetāṃ twacchreyaḥ kathaṃ satyaparākramau ||8||

prajñāwantau naraśreṣṭhāwasmiṃlloke narādhipa |
twannimittamato nemau kiñcijjihmaṃ wadiṣyataḥ ||9||

iti me naiṣṭhikī buddhirwartate kurunandana ||9||

na cārthahetordharmajñau wakṣyataḥ pakṣasaṃśritam |
etaddhi paramaṃ śreyo menāte tawa bhārata ||10||

duryodhanaprabhṛtayaḥ putrā rājanyathā tawa |
tathaiwa pāṇḍaweyāste putrā rājanna saṃśayaḥ ||11||

teṣu cedahitaṃ kiñcinmantrayeyurabuddhitaḥ |
mantriṇaste na te śreyaḥ prapaśyanti wiśeṣataḥ ||12||

atha te hṛdaye rājanwiśeṣasteṣu wartate |
antarasthaṃ wiwṛṇwānāḥ śreyaḥ kuryurna te dhruwam ||13||

etadarthamimau rājanmahātmānau mahādyutī |
nocaturwiwṛtaṃ kiñcinna hyeṣa tawa niścayaḥ ||14||

yaccāpyaśakyatāṃ teṣāmāhatuḥ puruṣarṣabhau |
tattathā puruṣawyāghra tawa tadbhadramastu te ||15||

kathaṃ hi pāṇḍawaḥ śrīmānsawyasācī parantapaḥ |
śakyo wijetuṃ saṅgrāme rājanmaghawatā api ||16||

bhīmaseno mahābāhurnāgāyutabalo mahān |
kathaṃ hi yudhi śakyeta wijetumamarairapi ||17||

tathaiwa kṛtinau yuddhe yamau yamasutāwiwa |
kathaṃ wiṣahituṃ śakyau raṇe jīwitumicchatā ||18||

yasmindhṛtiranukrośaḥ kṣamā satyaṃ parākramaḥ |
nityāni pāṇḍawaśreṣṭhe sa jīyeta kathaṃ raṇe ||19||

yeṣāṃ pakṣadharo rāmo yeṣāṃ mantrī janārdanaḥ |
kiṃ nu tairajitaṃ saṅkhye yeṣāṃ pakṣe ca sātyakiḥ ||20||

drupadaḥ śwaśuro yeṣāṃ yeṣāṃ śyālāśca pārṣatāḥ |
dhṛṣṭadyumnamukhā wīrā bhrātaro drupadātmajāḥ ||21||

so'śakyatāṃ ca wijñāya teṣāmagreṇa bhārata |
dāyādyatāṃ ca dharmeṇa samyakteṣu samācara ||22||

idaṃ nirdigdhamayaśaḥ purocanakṛtaṃ mahat |
teṣāmanugraheṇādya rājanprakṣālayātmanaḥ ||23||

drupado'pi mahānrājā kṛtawairaśca naḥ purā |
tasya saṅgrahaṇaṃ rājanswapakṣasya wiwardhanam ||24||

balawantaśca dāśārhā bahawaśca wiśāṃ pate |
yataḥ kṛṣṇastataste syuryataḥ kṛṣṇastato jayaḥ ||25||

yacca sāmnaiwa śakyeta kāryaṃ sādhayituṃ nṛpa |
ko daiwaśaptastatkārtuṃ wigraheṇa samācaret ||26||

śrutwā ca jīwataḥ pārthānpaurajānapado janaḥ |
balawaddarśane gṛdhnusteṣāṃ rājankuru priyam ||27||

duryodhanaśca karṇaśca śakuniścāpi saubalaḥ |
adharmayuktā duṣprajñā bālā maiṣāṃ wacaḥ kṛthāḥ ||28||

uktametanmayā rājanpurā guṇawatastawa |
duryodhanāparādhena prajeyaṃ winaśiṣyati ||29||






                  198


dhṛtarāṣṭra uwāca||

bhīṣmaḥ śāntanawo widwāndroṇaśca bhagawānṛṣiḥ |
hitaṃ paramakaṃ wākyaṃ twaṃ ca satyaṃ brawīṣi mām ||1||

yathaiwa pāṇḍoste wīrāḥ kuntīputrā mahārathāḥ |
tathaiwa dharmataḥ sarwe mama putrā na saṃśayaḥ ||2||

yathaiwa mama putrāṇāmidaṃ rājyaṃ widhīyate |
tathaiwa pāṇḍuputrāṇāmidaṃ rājyaṃ na saṃśayaḥ ||3||

kṣattarānaya gacchaitānsaha mātrā susatkṛtān |
tayā ca dewarūpiṇyā kṛṣṇayā saha bhārata ||4||

diṣṭyā jīwanti te pārthā diṣṭyā jīwati sā pṛthā |
diṣṭyā drupadakanyāṃ ca labdhawanto mahārathāḥ ||5||

diṣṭyā wardhāmahe sarwe diṣṭyā śāntaḥ purocanaḥ |
diṣṭyā mama paraṃ duḥkhamapanītaṃ mahādyute ||6||

waiśampāyana uwāca||

tato jagāma widuro dhṛtarāṣṭrasya śāsanāt |
sakāśaṃ yajñasenasya pāṇḍawānāṃ ca bhārata ||7||

tatra gatwā sa dharmajñaḥ sarwaśāstrawiśāradaḥ |
drupadaṃ nyāyato rājansaṃyuktamupatasthiwān ||8||

sa cāpi pratijagrāha dharmeṇa widuraṃ tataḥ |
cakratuśca yathānyāyaṃ kuśalapraśnasaṃwidam ||9||

dadarśa pāṇḍawāṃstatra wāsudewaṃ ca bhārata |
snehātpariṣwajya sa tānpapracchānāmayaṃ tataḥ ||10||

taiścāpyamitabuddhiḥ sa pūjito'tha yathākramam |
wacanāddhṛtarāṣṭrasya snehayuktaṃ punaḥ punaḥ ||11||

papracchānāmayaṃ rājaṃstatastānpāṇḍunandanān |
pradadau cāpi ratnāni wiwidhāni wasūni ca ||12||

pāṇḍawānāṃ ca kuntyāśca draupadyāśca wiśāṃ pate |
drupadasya ca putrāṇāṃ yathā dattāni kaurawaiḥ ||13||

prowāca cāmitamatiḥ praśritaṃ winayānwitaḥ |
drupadaṃ pāṇḍuputrāṇāṃ saṃnidhau keśawasya ca ||14||

rājañśṛṇu sahāmātyaḥ saputraśca waco mama |
dhṛtarāṣṭraḥ saputrastwāṃ sahāmātyaḥ sabāndhawaḥ ||15||

abrawītkuśalaṃ rājanprīyamāṇaḥ punaḥ punaḥ |
prītimāṃste dṛḍhaṃ cāpi sambandhena narādhipa ||16||

tathā bhīṣmaḥ śāntanawaḥ kaurawaiḥ saha sarwaśaḥ |
kuśalaṃ twāṃ mahāprājñaḥ sarwataḥ paripṛcchati ||17||

bhāradwājo maheṣwāso droṇaḥ priyasakhastawa |
samāśleṣamupetya twāṃ kuśalaṃ paripṛcchati ||18||

dhṛtarāṣṭraśca pāñcālya twayā sambandhamīyiwān |
kṛtārthaṃ manyate''tmānaṃ tathā sarwe'pi kaurawāḥ ||19||

na tathā rājyasamprāptisteṣāṃ prītikarī matā |
yathā sambandhakaṃ prāpya yajñasena twayā saha ||20||

etadwiditwā tu bhawānprasthāpayatu pāṇḍawān |
draṣṭuṃ hi pāṇḍudāyādāṃstwarante kurawo bhṛśam ||21||

wiproṣitā dīrghakālamime cāpi nararṣabhāḥ |
utsukā nagaraṃ draṣṭuṃ bhawiṣyanti pṛthā tathā ||22||

kṛṣṇāmapi ca pāñcālīṃ sarwāḥ kuruwarastriyaḥ |
draṣṭukāmāḥ pratīkṣante puraṃ ca wiṣayaṃ ca naḥ ||23||

sa bhawānpāṇḍuputrāṇāmājñāpayatu māciram |
gamanaṃ sahadārāṇāmetadāgamanaṃ mama ||24||

wisṛṣṭeṣu twayā rājanpāṇḍaweṣu mahātmasu |
tato'haṃ preṣayiṣyāmi dhṛtarāṣṭrasya śīghragān ||25||

āgamiṣyanti kaunteyāḥ kuntī ca saha kṛṣṇayā ||25||






              rājyālambhaparwa
                  199


drupada uwāca||

ewametanmahāprājña yathāttha widurādya mām |
mamāpi paramo harṣaḥ sambandhe'sminkṛte wibho ||1||

gamanaṃ cāpi yuktaṃ syādgṛhameṣāṃ mahātmanām |
na tu tāwanmayā yuktametadwaktuṃ swayaṃ girā ||2||

yadā tu manyate wīraḥ kuntīputro yudhiṣṭhiraḥ |
bhīmasenārjunau caiwa yamau ca puruṣarṣabhau ||3||

rāmakṛṣṇau ca dharmajñau tadā gacchantu pāṇḍawāḥ |
etau hi puruṣawyāghrāweṣāṃ priyahite ratau ||4||

yudhiṣṭhira uwāca||

parawanto wayaṃ rājaṃstwayi sarwe sahānugāḥ |
yathā wakṣyasi naḥ prītyā kariṣyāmastathā wayam ||5||

waiśampāyana uwāca||

tato'brawīdwāsudewo gamanaṃ mama rocate |
yathā wā manyate rājā drupadaḥ sarwadharmawit ||6||

drupada uwāca||

yathaiwa manyate wīro dāśārhaḥ puruṣottamaḥ |
prāptakālaṃ mahābāhuḥ sā buddhirniścitā mama ||7||

yathaiwa hi mahābhāgāḥ kaunteyā mama sāmpratam |
tathaiwa wāsudewasya pāṇḍuputrā na saṃśayaḥ ||8||

na taddhyāyati kaunteyo dharmaputro yudhiṣṭhiraḥ |
yadeṣāṃ puruṣawyāghraḥ śreyo dhyāyati keśawaḥ ||9||

waiśampāyana uwāca||

tataste samanujñātā drupadena mahātmanā |
pāṇḍawāścaiwa kṛṣṇaśca widuraśca mahāmatiḥ ||10||

ādāya draupadīṃ kṛṣṇāṃ kuntīṃ caiwa yaśaswinīm |
sawihāraṃ sukhaṃ jagmurnagaraṃ nāgasāhwayam ||11||

śrutwā copasthitānwīrāndhṛtarāṣṭro'pi kaurawaḥ |
pratigrahāya pāṇḍūnāṃ preṣayāmāsa kaurawān ||12||

wikarṇaṃ ca maheṣwāsaṃ citrasenaṃ ca bhārata |
droṇaṃ ca parameṣwāsaṃ gautamaṃ kṛpamewa ca ||13||

taiste pariwṛtā wīrāḥ śobhamānā mahārathāḥ |
nagaraṃ hāstinapuraṃ śanaiḥ prawiwiśustadā ||14||

kautūhalena nagaraṃ dīryamāṇamiwābhawat |
yatra te puruṣawyāghrāḥ śokaduḥkhawināśanāḥ ||15||

tata uccāwacā wācaḥ priyāḥ priyacikīrṣubhiḥ |
udīritā aśṛṇwaṃste pāṇḍawā hṛdayaṅgamāḥ ||16||

ayaṃ sa puruṣawyāghraḥ punarāyāti dharmawit |
yo naḥ swāniwa dāyādāndharmeṇa parirakṣati ||17||

adya pāṇḍurmahārājo wanādiwa wanapriyaḥ |
āgataḥ priyamasmākaṃ cikīrṣurnātra saṃśayaḥ ||18||

kiṃ nu nādya kṛtaṃ tāwatsarweṣāṃ naḥ paraṃ priyam |
yannaḥ kuntīsutā wīrā bhartāraḥ punarāgatāḥ ||19||

yadi dattaṃ yadi hutaṃ widyate yadi nastapaḥ |
tena tiṣṭhantu nagare pāṇḍawāḥ śaradāṃ śatam ||20||

tataste dhṛtarāṣṭrasya bhīṣmasya ca mahātmanaḥ |
anyeṣāṃ ca tadarhāṇāṃ cakruḥ pādābhiwandanam ||21||

kṛtwā tu kuśalapraśnaṃ sarweṇa nagareṇa te |
samāwiśanta weśmāni dhṛtarāṣṭrasya śāsanāt ||22||

wiśrāntāste mahātmānaḥ kañcitkālaṃ mahābalāḥ |
āhūtā dhṛtarāṣṭreṇa rājñā śāntanawena ca ||23||

dhṛtarāṣṭra uwāca||

bhrātṛbhiḥ saha kaunteya nibodhedaṃ waco mama |
punarwo wigraho mā bhūtkhāṇḍawaprasthamāwiśa ||24||

na ca wo wasatastatra kaścicchaktaḥ prabādhitum |
saṃrakṣyamāṇānpārthena tridaśāniwa wajriṇā ||25||

ardhaṃ rājyasya samprāpya khāṇḍawaprasthamāwiśa ||25||

waiśampāyana uwāca||

pratigṛhya tu tadwākyaṃ nṛpaṃ sarwe praṇamya ca |
pratasthire tato ghoraṃ wanaṃ tanmanujarṣabhāḥ ||26||

ardhaṃ rājyasya samprāpya khāṇḍawaprasthamāwiśan ||26||

tataste pāṇḍawāstatra gatwā kṛṣṇapurogamāḥ |
maṇḍayāṃ cakrire tadwai puraṃ swargawadacyutāḥ ||27||

tataḥ puṇye śiwe deśe śāntiṃ kṛtwā mahārathāḥ |
nagaraṃ māpayāmāsurdwaipāyanapurogamāḥ ||28||

sāgarapratirūpābhiḥ parikhābhiralaṅkṛtam |
prākāreṇa ca sampannaṃ diwamāwṛtya tiṣṭhatā ||29||

pāṇḍurābhraprakāśena himarāśinibhena ca |
śuśubhe tatpuraśreṣṭhaṃ nāgairbhogawatī yathā ||30||

dwipakṣagaruḍaprakhyairdwārairghorapradarśanaiḥ |
guptamabhracayaprakhyairgopurairmandaropamaiḥ ||31||

wiwidhairatinirwiddhaiḥ śastropetaiḥ susaṃwṛtaiḥ |
śaktibhiścāwṛtaṃ taddhi dwijihwairiwa pannagaiḥ ||32||

talpaiścābhyāsikairyuktaṃ śuśubhe yodharakṣitam ||32||

tīkṣṇāṅkuśaśataghnībhiryantrajālaiśca śobhitam |
āyasaiśca mahācakraiḥ śuśubhe tatpurottamam ||33||

suwibhaktamahārathyaṃ dewatābādhawarjitam |
wirocamānaṃ wiwidhaiḥ pāṇḍurairbhawanottamaiḥ ||34||

tattriwiṣṭapasaṅkāśamindraprasthaṃ wyarocata |
meghawṛndamiwākāśe wṛddhaṃ widyutsamāwṛtam ||35||

tatra ramye śubhe deśe kaurawyasya niweśanam |
śuśubhe dhanasampūrṇaṃ dhanādhyakṣakṣayopamam ||36||

tatrāgacchandwijā rājansarwawedawidāṃ warāḥ |
niwāsaṃ rocayanti sma sarwabhāṣāwidastathā ||37||

waṇijaścābhyayustatra deśe digbhyo dhanārthinaḥ |
sarwaśilpawidaścaiwa wāsāyābhyāgamaṃstadā ||38||

udyānāni ca ramyāṇi nagarasya samantataḥ |
āmrairāmrātakairnīpairaśokaiścampakaistathā ||39||

puṃnāgairnāgapuṣpaiśca lakucaiḥ panasaistathā |
śālatālakadambaiśca bakulaiśca saketakaiḥ ||40||

manoharaiḥ puṣpitaiśca phalabhārāwanāmitaiḥ |
prācīnāmalakairlodhrairaṅkolaiśca supuṣpitaiḥ ||41||

jambūbhiḥ pāṭalābhiśca kubjakairatimuktakaiḥ |
karawīraiḥ pārijātairanyaiśca wiwidhairdrumaiḥ ||42||

nityapuṣpaphalopetairnānādwijagaṇāyutam |
mattabarhiṇasaṅghuṣṭaṃ kokilaiśca sadāmadaiḥ ||43||

gṛhairādarśawimalairwiwidhaiśca latāgṛhaiḥ |
manoharaiścitragṛhaistathā jagatiparwataiḥ ||44||

wāpībhirwiwidhābhiśca pūrṇābhiḥ paramāmbhasā ||44||

sarobhiratiramyaiśca padmotpalasugandhibhiḥ |
haṃsakāraṇḍawayutaiścakrawākopaśobhitaiḥ ||45||

ramyāśca wiwidhāstatra puṣkariṇyo wanāwṛtāḥ |
taḍāgāni ca ramyāṇi bṛhanti ca mahānti ca ||46||

teṣāṃ puṇyajanopetaṃ rāṣṭramāwasatāṃ mahat |
pāṇḍawānāṃ mahārāja śaśwatprītirawardhata ||47||

tatra bhīṣmeṇa rājñā ca dharmapraṇayane kṛte |
pāṇḍawāḥ samapadyanta khāṇḍawaprasthawāsinaḥ ||48||

pañcabhistairmaheṣwāsairindrakalpaiḥ samanwitam |
śuśubhe tatpuraśreṣṭhaṃ nāgairbhogawatī yathā ||49||

tānniweśya tato wīro rāmeṇa saha keśawaḥ |
yayau dwārawatīṃ rājanpāṇḍawānumate tadā ||50||






              arjunawanawāsaparwa
                  200


janamejaya uwāca||

ewaṃ samprāpya rājyaṃ tadindraprasthe tapodhana |
ata ūrdhwaṃ mahātmānaḥ kimakurwanta pāṇḍawāḥ ||1||

sarwa ewa mahātmānaḥ pūrwe mama pitāmahāḥ |
draupadī dharmapatnī ca kathaṃ tānanwawartata ||2||

kathaṃ wā pañca kṛṣṇāyāmekasyāṃ te narādhipāḥ |
wartamānā mahābhāgā nābhidyanta parasparam ||3||

śrotumicchāmyahaṃ sarwaṃ wistareṇa tapodhana |
teṣāṃ ceṣṭitamanyonyaṃ yuktānāṃ kṛṣṇayā tayā ||4||

waiśampāyana uwāca||

dhṛtarāṣṭrābhyanujñātāḥ kṛṣṇayā saha pāṇḍawāḥ |
remire puruṣawyāghrāḥ prāptarājyāḥ parantapāḥ ||5||

prāpya rājyaṃ mahātejāḥ satyasandho yudhiṣṭhiraḥ |
pālayāmāsa dharmeṇa pṛthiwīṃ bhrātṛbhiḥ saha ||6||

jitārayo mahāprājñāḥ satyadharmaparāyaṇāḥ |
mudaṃ paramikāṃ prāptāstatroṣuḥ pāṇḍunandanāḥ ||7||

kurwāṇāḥ paurakāryāṇi sarwāṇi puruṣarṣabhāḥ |
āsāṃ cakrurmahārheṣu pārthiweṣwāsaneṣu ca ||8||

atha teṣūpawiṣṭeṣu sarweṣwewa mahātmasu |
nāradastwatha dewarṣirājagāma yadṛcchayā ||9||

āsanaṃ ruciraṃ tasmai pradadau swaṃ yudhiṣṭhiraḥ ||9||

dewarṣerupawiṣṭasya swayamarghyaṃ yathāwidhi |
prādādyudhiṣṭhiro dhīmānrājyaṃ cāsmai nyawedayat ||10||

pratigṛhya tu tāṃ pūjāmṛṣiḥ prītamanābhawat |
āśīrbhirwardhayitwā tu tamuwācāsyatāmiti ||11||

niṣasādābhyanujñātastato rājā yudhiṣṭhiraḥ |
preṣayāmāsa kṛṣṇāyai bhagawantamupasthitam ||12||

śrutwaiwa draupadī cāpi śucirbhūtwā samāhitā |
jagāma tatra yatrāste nāradaḥ pāṇḍawaiḥ saha ||13||

tasyābhiwādya caraṇau dewarṣerdharmacāriṇī |
kṛtāñjaliḥ susaṃwītā sthitātha drupadātmajā ||14||

tasyāścāpi sa dharmātmā satyawāgṛṣisattamaḥ |
āśiṣo wiwidhāḥ procya rājaputryāstu nāradaḥ ||15||

gamyatāmiti howāca bhagawāṃstāmaninditām ||15||

gatāyāmatha kṛṣṇāyāṃ yudhiṣṭhirapurogamān |
wiwikte pāṇḍawānsarwānuwāca bhagawānṛṣiḥ ||16||

pāñcālī bhawatāmekā dharmapatnī yaśaswinī |
yathā wo nātra bhedaḥ syāttathā nītirwidhīyatām ||17||

sundopasundāwasurau bhrātarau sahitāwubhau |
āstāmawadhyāwanyeṣāṃ triṣu lokeṣu wiśrutau ||18||

ekarājyāwekagṛhāwekaśayyāsanāśanau |
tilottamāyāstau hetoranyonyamabhijaghnatuḥ ||19||

rakṣyatāṃ sauhṛdaṃ tasmādanyonyapratibhāwikam |
yathā wo nātra bhedaḥ syāttatkuruṣwa yudhiṣṭhira ||20||

yudhiṣṭhira uwāca||

sundopasundāwasurau kasya putrau mahāmune |
utpannaśca kathaṃ bhedaḥ kathaṃ cānyonyamaghnatām ||21||

apsarā dewakanyā wā kasya caiṣā tilottamā |
yasyāḥ kāmena saṃmattau jaghnatustau parasparam ||22||

etatsarwaṃ yathāwṛttaṃ wistareṇa tapodhana |
śrotumicchāmahe wipra paraṃ kautūhalaṃ hi naḥ ||23||






              sundopasundopākhyānam
                  201


nārada uwāca||

śṛṇu me wistareṇemamitihāsaṃ purātanam |
bhrātṛbhīḥ sahitaḥ pārtha yathāwṛttaṃ yudhiṣṭhira ||1||

mahāsurasyānwawāye hiraṇyakaśipoḥ purā |
nikumbho nāma daityendrastejaswī balawānabhūt ||2||

tasya putrau mahāwīryau jātau bhīmaparākramau |
sahānyonyena bhuñjāte winānyonyaṃ na gacchataḥ ||3||

anyonyasya priyakarāwanyonyasya priyaṃwadau |
ekaśīlasamācārau dwidhaiwaikaṃ yathā kṛtau ||4||

tau wiwṛddhau mahāwīryau kāryeṣwapyekaniścayau |
trailokyawijayārthāya samāsthāyaikaniścayam ||5||

kṛtwā dīkṣāṃ gatau windhyaṃ tatrograṃ tepatustapaḥ |
tau tu dīrgheṇa kālena tapoyuktau babhūwatuḥ ||6||

kṣutpipāsāpariśrāntau jaṭāwalkaladhāriṇau |
malopacitasarwāṅgau wāyubhakṣau babhūwatuḥ ||7||

ātmamāṃsāni juhwantau pādāṅguṣṭhāgradhiṣṭhitau |
ūrdhwabāhū cānimiṣau dīrghakālaṃ dhṛtawratau ||8||

tayostapaḥprabhāweṇa dīrghakālaṃ pratāpitaḥ |
dhūmaṃ pramumuce windhyastadadbhutamiwābhawat ||9||

tato dewābhawanbhītā ugraṃ dṛṣṭwā tayostapaḥ |
tapowighātārthamatho dewā wighnāni cakrire ||10||

ratnaiḥ pralobhayāmāsuḥ strībhiścobhau punaḥ punaḥ |
na ca tau cakraturbhaṅgaṃ wratasya sumahāwratau ||11||

atha māyāṃ punardewāstayoścakrurmahātmanoḥ |
bhaginyo mātaro bhāryāstayoḥ parijanastathā ||12||

paripātyamānā witrastāḥ śūlahastena rakṣasā |
srastābharaṇakeśāntā ekāntabhraṣṭawāsasaḥ ||13||

abhidhāwya tataḥ sarwāstau trāhīti wicukruśuḥ |
na ca tau cakraturbhaṅgaṃ wratasya sumahāwratau ||14||

yadā kṣobhaṃ nopayāti nārtimanyatarastayoḥ |
tataḥ striyastā bhūtaṃ ca sarwamantaradhīyata ||15||

tataḥ pitāmahaḥ sākṣādabhigamya mahāsurau |
wareṇa chandayāmāsa sarwalokapitāmahaḥ ||16||

tataḥ sundopasundau tau bhrātarau dṛḍhawikramau |
dṛṣṭwā pitāmahaṃ dewaṃ tasthatuḥ prāñjalī tadā ||17||

ūcatuśca prabhuṃ dewaṃ tatastau sahitau tadā |
āwayostapasānena yadi prītaḥ pitāmahaḥ ||18||

māyāwidāwastrawidau balinau kāmarūpiṇau |
ubhāwapyamarau syāwaḥ prasanno yadi nau prabhuḥ ||19||

pitāmaha uwāca||

ṛte'maratwamanyadwāṃ sarwamuktaṃ bhawiṣyati |
anyadwṛṇītāṃ mṛtyośca widhānamamaraiḥ samam ||20||

kariṣyāwedamiti yanmahadabhyutthitaṃ tapaḥ |
yuwayorhetunānena nāmaratwaṃ widhīyate ||21||

trailokyawijayārthāya bhawadbhyāmāsthitaṃ tapaḥ |
hetunānena daityendrau na wāṃ kāmaṃ karomyaham ||22||

sundopasundāwūcatuḥ||

triṣu lokeṣu yadbhūtaṃ kiñcitsthāwarajaṅgamam |
sarwasmānnau bhayaṃ na syādṛte'nyonyaṃ pitāmaha ||23||

pitāmaha uwāca||

yatprārthitaṃ yathoktaṃ ca kāmametaddadāni wām |
mṛtyorwidhānametacca yathāwadwāṃ bhawiṣyati ||24||

nārada uwāca||

tataḥ pitāmaho dattwā warametattadā tayoḥ |
niwartya tapasastau ca brahmalokaṃ jagāma ha ||25||

labdhwā warāṇi sarwāṇi daityendrāwapi tāwubhau |
awadhyau sarwalokasya swamewa bhawanaṃ gatau ||26||

tau tu labdhawarau dṛṣṭwā kṛtakāmau mahāsurau |
sarwaḥ suhṛjjanastābhyāṃ pramodamupajagmiwān ||27||

tatastau tu jaṭā hitwā maulinau sambabhūwatuḥ |
mahārhābharaṇopetau wirajombaradhāriṇau ||28||

akālakaumudīṃ caiwa cakratuḥ sārwakāmikīm |
daityendrau paramaprītau tayoścaiwa suhṛjjanaḥ ||29||

bhakṣyatāṃ bhujyatāṃ nityaṃ ramyatāṃ gīyatāmiti |
pīyatāṃ dīyatāṃ ceti wāca āsangṛhe gṛhe ||30||

tatra tatra mahāpānairutkṛṣṭatalanāditaiḥ |
hṛṣṭaṃ pramuditaṃ sarwaṃ daityānāmabhawatpuram ||31||

taistairwihārairbahubhirdaityānāṃ kāmarūpiṇām |
samāḥ saṅkrīḍatāṃ teṣāmaharekamiwābhawat ||32||






                  202


nārada uwāca||

utsawe wṛttamātre tu trailokyākāṅkṣiṇāwubhau |
mantrayitwā tataḥ senāṃ tāwājñāpayatāṃ tadā ||1||

suhṛdbhirabhyanujñātau daityawṛddhaiśca mantribhiḥ |
kṛtwā prāsthānikaṃ rātrau maghāsu yayatustadā ||2||

gadāpaṭṭiśadhāriṇyā śūlamudgarahastayā |
prasthitau sahadharmiṇyā mahatyā daityasenayā ||3||

maṅgalaiḥ stutibhiścāpi wijayapratisaṃhitaiḥ |
cāraṇaiḥ stūyamānau tu jagmatuḥ parayā mudā ||4||

tāwantarikṣamutpatya daityau kāmagamāwubhau |
dewānāmewa bhawanaṃ jagmaturyuddhadurmadau ||5||

tayorāgamanaṃ jñātwā waradānaṃ ca tatprabhoḥ |
hitwā triwiṣṭapaṃ jagmurbrahmalokaṃ tataḥ surāḥ ||6||

tāwindralokaṃ nirjitya yakṣarakṣogaṇāṃstathā |
khecarāṇyapi bhūtāni jigyatustīwrawikramau ||7||

antarbhūmigatānnāgāñjitwā tau ca mahāsurau |
samudrawāsinaḥ sarwānmlecchajātīnwijigyatuḥ ||8||

tataḥ sarwāṃ mahīṃ jetumārabdhāwugraśāsanau |
sainikāṃśca samāhūya sutīkṣṇāṃ wācamūcatuḥ ||9||

rājarṣayo mahāyajñairhawyakawyairdwijātayaḥ |
tejo balaṃ ca dewānāṃ wardhayanti śriyaṃ tathā ||10||

teṣāmewaṃ prawṛddhānāṃ sarweṣāmasuradwiṣām |
sambhūya sarwairasmābhiḥ kāryaḥ sarwātmanā wadhaḥ ||11||

ewaṃ sarwānsamādiśya pūrwatīre mahodadheḥ |
krūrāṃ matiṃ samāsthāya jagmatuḥ sarwatomukham ||12||

yajñairyajante ye kecidyājayanti ca ye dwijāḥ |
tānsarwānprasabhaṃ dṛṣṭwā balinau jaghnatustadā ||13||

āśrameṣwagnihotrāṇi ṛṣīṇāṃ bhāwitātmanām |
gṛhītwā prakṣipantyapsu wiśrabdhāḥ sainikāstayoḥ ||14||

tapodhanaiśca ye śāpāḥ kruddhairuktā mahātmabhiḥ |
nākrāmanti tayoste'pi waradānena jṛmbhatoḥ ||15||

nākrāmanti yadā śāpā bāṇā muktāḥ śilāswiwa |
niyamāṃstadā parityajya wyadrawanta dwijātayaḥ ||16||

pṛthiwyāṃ ye tapaḥsiddhā dāntāḥ śamaparāyaṇāḥ |
tayorbhayāddudruwuste wainateyādiworagāḥ ||17||

mathitairāśramairbhagnairwikīrṇakalaśasruwaiḥ |
śūnyamāsījjagatsarwaṃ kālenewa hataṃ yathā ||18||

rājarṣibhiradṛśyadbhirṛṣibhiśca mahāsurau |
ubhau winiścayaṃ kṛtwā wikurwāte wadhaiṣiṇau ||19||

prabhinnakaraṭau mattau bhūtwā kuñjararūpiṇau |
saṃlīnānapi durgeṣu ninyaturyamasādanam ||20||

siṃhau bhūtwā punarwyāghrau punaścāntarhitāwubhau |
taistairupāyaistau krūrāwṛṣīndṛṣṭwā nijaghnatuḥ ||21||

niwṛttayajñaswādhyāyā praṇaṣṭanṛpatidwijā |
utsannotsawayajñā ca babhūwa wasudhā tadā ||22||

hāhābhūtā bhayārtā ca niwṛttawipaṇāpaṇā |
niwṛttadewakāryā ca puṇyodwāhawiwarjitā ||23||

niwṛttakṛṣigorakṣā widhwastanagarāśramā |
asthikaṅkālasaṅkīrṇā bhūrbabhūwogradarśanā ||24||

niwṛttapitṛkāryaṃ ca nirwaṣaṭkāramaṅgalam |
jagatpratibhayākāraṃ duṣprekṣyamabhawattadā ||25||

candrādityau grahāstārā nakṣatrāṇi diwaukasaḥ |
jagmurwiṣādaṃ tatkarma dṛṣṭwā sundopasundayoḥ ||26||

ewaṃ sarwā diśo daityau jitwā krūreṇa karmaṇā |
niḥsapatnau kurukṣetre niweśamabhicakratuḥ ||27||






                  203


nārada uwāca||

tato dewarṣayaḥ sarwe siddhāśca paramarṣayaḥ |
jagmustadā parāmārtiṃ dṛṣṭwā tatkadanaṃ mahat ||1||

te'bhijagmurjitakrodhā jitātmāno jitendriyāḥ |
pitāmahasya bhawanaṃ jagataḥ kṛpayā tadā ||2||

tato dadṛśurāsīnaṃ saha dewaiḥ pitāmaham |
siddhairbrahmarṣibhiścaiwa samantātpariwāritam ||3||

tatra dewo mahādewastatrāgnirwāyunā saha |
candrādityau ca dharmaśca parameṣṭhī tathā budhaḥ ||4||

waikhānasā wālakhilyā wānaprasthā marīcipāḥ |
ajāścaiwāwimūḍhāśca tejogarbhāstapaswinaḥ ||5||

ṛṣayaḥ sarwa ewaite pitāmahamupāsate ||5||

tato'bhigamya sahitāḥ sarwa ewa maharṣayaḥ |
sundopasundayoḥ karma sarwamewa śaśaṃsire ||6||

yathākṛtaṃ yathā caiwa kṛtaṃ yena krameṇa ca |
nyawedayaṃstataḥ sarwamakhilena pitāmahe ||7||

tato dewagaṇāḥ sarwe te caiwa paramarṣayaḥ |
tamewārthaṃ puraskṛtya pitāmahamacodayan ||8||

tataḥ pitāmahaḥ śrutwā sarweṣāṃ tadwacastadā |
muhūrtamiwa sañcintya kartawyasya winiścayam ||9||

tayorwadhaṃ samuddiśya wiśwakarmāṇamāhwayat |
dṛṣṭwā ca wiśwakarmāṇaṃ wyādideśa pitāmahaḥ ||10||

sṛjyatāṃ prārthanīyeha pramadeti mahātapāḥ ||10||

pitāmahaṃ namaskṛtya tadwākyamabhinandya ca |
nirmame yoṣitaṃ diwyāṃ cintayitwā prayatnataḥ ||11||

triṣu lokeṣu yatkiñcidbhūtaṃ sthāwarajaṅgamam |
samānayaddarśanīyaṃ tattadyatnāttatastataḥ ||12||

koṭiśaścāpi ratnāni tasyā gātre nyaweśayat |
tāṃ ratnasaṅghātamayīmasṛjaddewarūpiṇīm ||13||

sā prayatnena mahatā nirmitā wiśwakarmaṇā |
triṣu lokeṣu nārīṇāṃ rūpeṇāpratimābhawat ||14||

na tasyāḥ sūkṣmamapyasti yadgātre rūpasampadā |
na yuktaṃ yatra wā dṛṣṭirna sajjati nirīkṣatām ||15||

sā wigrahawatīwa śrīḥ kāntarūpā wapuṣmatī |
jahāra sarwabhūtānāṃ cakṣūṃṣi ca manāṃsi ca ||16||

tilaṃ tilaṃ samānīya ratnānāṃ yadwinirmitā |
tilottametyatastasyā nāma cakre pitāmahaḥ ||17||

pitāmaha uwāca||

gaccha sundopasundābhyāmasurābhyāṃ tilottame |
prārthanīyena rūpeṇa kuru bhadre pralobhanam ||18||

twatkṛte darśanādewa rūpasampatkṛtena wai |
wirodhaḥ syādyathā tābhyāmanyonyena tathā kuru ||19||

nārada uwāca||

sā tatheti pratijñāya namaskṛtya pitāmaham |
cakāra maṇḍalaṃ tatra wibudhānāṃ pradakṣiṇam ||20||

prāṅmukho bhagawānāste dakṣiṇena maheśwaraḥ |
dewāścaiwottareṇāsansarwatastwṛṣayo'bhawan ||21||

kurwantyā tu tayā tatra maṇḍalaṃ tatpradakṣiṇam |
indraḥ sthāṇuśca bhagawāndhairyeṇa pratyawasthitau ||22||

draṣṭukāmasya cātyarthaṃ gatāyāḥ pārśwatastadā |
anyadañcitapakṣmāntaṃ dakṣiṇaṃ niḥsṛtaṃ mukham ||23||

pṛṣṭhataḥ pariwartantyāḥ paścimaṃ niḥsṛtaṃ mukham |
gatāyāścottaraṃ pārśwamuttaraṃ niḥsṛtaṃ mukham ||24||

mahendrasyāpi netrāṇāṃ pārśwataḥ pṛṣṭhato'grataḥ |
raktāntānāṃ wiśālānāṃ sahasraṃ sarwato'bhawat ||25||

ewaṃ caturmukhaḥ sthāṇurmahādewo'bhawatpurā |
tathā sahasranetraśca babhūwa balasūdanaḥ ||26||

tathā dewanikāyānāmṛṣīṇāṃ caiwa sarwaśaḥ |
mukhānyabhiprawartante yena yāti tilottamā ||27||

tasyā gātre nipatitā teṣāṃ dṛṣṭirmahātmanām |
sarweṣāmewa bhūyiṣṭhamṛte dewaṃ pitāmaham ||28||

gacchantyāstu tadā dewāḥ sarwe ca paramarṣayaḥ |
kṛtamityewa tatkāryaṃ menire rūpasampadā ||29||

tilottamāyāṃ tu tadā gatāyāṃ lokabhāwanaḥ |
sarwānwisarjayāmāsa dewānṛṣigaṇāṃśca tān ||30||






                  204


nārada uwāca||

jitwā tu pṛthiwīṃ daityau niḥsapatnau gatawyathau |
kṛtwā trailokyamawyagraṃ kṛtakṛtyau babhūwatuḥ ||1||

dewagandharwayakṣāṇāṃ nāgapārthiwarakṣasām |
ādāya sarwaratnāni parāṃ tuṣṭimupāgatau ||2||

yadā na pratiṣeddhārastayoḥ santīha kecana |
nirudyogau tadā bhūtwā wijahrāte'marāwiwa ||3||

strībhirmālyaiśca gandhaiśca bhakṣairbhojyaiśca puṣkalaiḥ |
pānaiśca wiwidhairhṛdyaiḥ parāṃ prītimawāpatuḥ ||4||

antaḥpure wanodyāne parwatopawaneṣu ca |
yathepsiteṣu deśeṣu wijahrāte'marāwiwa ||5||

tataḥ kadācidwindhyasya pṛṣṭhe samaśilātale |
puṣpitāgreṣu śāleṣu wihāramabhijagmatuḥ ||6||

diwyeṣu sarwakāmeṣu samānīteṣu tatra tau |
warāsaneṣu saṃhṛṣṭau saha strībhirniṣedatuḥ ||7||

tato wāditranṛttābhyāmupātiṣṭhanta tau striyaḥ |
gītaiśca stutisaṃyuktaiḥ prītyarthamupajagmire ||8||

tatastilottamā tatra wane puṣpāṇi cinwatī |
weṣamākṣiptamādhāya raktenaikena wāsasā ||9||

nadītīreṣu jātānsā karṇikārānwicinwatī |
śanairjagāma taṃ deśaṃ yatrāstāṃ tau mahāsurau ||10||

tau tu pītwā waraṃ pānaṃ madaraktāntalocanau |
dṛṣṭwaiwa tāṃ warārohāṃ wyathitau sambabhūwatuḥ ||11||

tāwutpatyāsanaṃ hitwā jagmaturyatra sā sthitā |
ubhau ca kāmasaṃmattāwubhau prārthayataśca tām ||12||

dakṣiṇe tāṃ kare subhrūṃ sundo jagrāha pāṇinā |
upasundo'pi jagrāha wāme pāṇau tilottamām ||13||

warapradānamattau tāwaurasena balena ca |
dhanaratnamadābhyāṃ ca surāpānamadena ca ||14||

sarwairetairmadairmattāwanyonyaṃ bhrukuṭīkṛtau |
madakāmasamāwiṣṭau parasparamathocatuḥ ||15||

mama bhāryā tawa gururiti sundo'bhyabhāṣata |
mama bhāryā tawa wadhūrupasundo'bhyabhāṣata ||16||

naiṣā tawa mamaiṣeti tatra tau manyurāwiśat |
tasyā hetorgade bhīme tāwubhāwapyagṛhṇatām ||17||

tau pragṛhya gade bhīme tasyāḥ kāmena mohitau |
ahaṃ pūrwamahaṃ pūrwamityanyonyaṃ nijaghnatuḥ ||18||

tau gadābhihatau bhīmau petaturdharaṇītale |
rudhireṇāwaliptāṅgau dwāwiwārkau nabhaścyutau ||19||

tatastā widrutā nāryaḥ sa ca daityagaṇastadā |
pātālamagamatsarwo wiṣādabhayakampitaḥ ||20||

tataḥ pitāmahastatra saha dewairmaharṣibhiḥ |
ājagāma wiśuddhātmā pūjayiṣyaṃstilottamām ||21||

wareṇa chanditā sā tu brahmaṇā prītimewa ha |
warayāmāsa tatraināṃ prītaḥ prāha pitāmahaḥ ||22||

ādityacaritāṃllokānwicariṣyasi bhāmini |
tejasā ca sudṛṣṭāṃ twāṃ na kariṣyati kaścana ||23||

ewaṃ tasyai waraṃ dattwā sarwalokapitāmahaḥ |
indre trailokyamādhāya brahmalokaṃ gataḥ prabhuḥ ||24||

ewaṃ tau sahitau bhūtwā sarwārtheṣwekaniścayau |
tilottamārthe saṅkruddhāwanyonyamabhijaghnatuḥ ||25||

tasmādbrawīmi waḥ snehātsarwānbharatasattamān |
yathā wo nātra bhedaḥ syātsarweṣāṃ draupadīkṛte ||26||

tathā kuruta bhadraṃ wo mama cetpriyamicchatha ||26||

waiśampāyana uwāca||

ewamuktā mahātmāno nāradena maharṣiṇā |
samayaṃ cakrire rājaṃste'nyonyena samāgatāḥ ||27||

samakṣaṃ tasya dewarṣernāradasyāmitaujasaḥ ||27||

draupadyā naḥ sahāsīnamanyo'nyaṃ yo'bhidarśayet |
sa no dwādaśa warṣāṇi brahmacārī wane waset ||28||

kṛte tu samaye tasminpāṇḍawairdharmacāribhiḥ |
nārado'pyagamatprīta iṣṭaṃ deśaṃ mahāmuniḥ ||29||

ewaṃ taiḥ samayaḥ pūrwaṃ kṛto naradacoditaiḥ |
na cābhidyanta te sārwe tadānyonyena bhārata ||30||






                  205


waiśampāyana uwāca||

ewaṃ te samayaṃ kṛtwā nyawasaṃstatra pāṇḍawāḥ |
waśe śastrapratāpena kurwanto'nyānmahīkṣitaḥ ||1||

teṣāṃ manujasiṃhānāṃ pañcānāmamitaujasām |
babhūwa kṛṣṇā sarweṣāṃ pārthānāṃ waśawartinī ||2||

te tayā taiśca sā wīraiḥ patibhiḥ saha pañcabhiḥ |
babhūwa paramaprītā nāgairiwa saraswatī ||3||

wartamāneṣu dharmeṇa pāṇḍaweṣu mahātmasu |
wyawardhankurawaḥ sarwe hīnadoṣāḥ sukhānwitāḥ ||4||

atha dīrgheṇa kālena brāhmaṇasya wiśāṃ pate |
kasyacittaskarāḥ kecijjahrurgā nṛpasattama ||5||

hriyamāṇe dhane tasminbrāhmaṇaḥ krodhamūrcchitaḥ |
āgamya khāṇḍawaprasthamudakrośata pāṇḍawān ||6||

hriyate godhanaṃ kṣudrairnṛśaṃsairakṛtātmabhiḥ |
prasahya wo'smādwiṣayādabhidhāwata pāṇḍawāḥ ||7||

brāhmaṇasya pramattasya hawirdhwāṅkṣairwilupyate |
śārdūlasya guhāṃ śūnyāṃ nīcaḥ kroṣṭābhimarśati ||8||

brāhmaṇaswe hṛte corairdharmārthe ca wilopite |
rorūyamāṇe ca mayi kriyatāmastradhāraṇam ||9||

rorūyamāṇasyābhyāśe tasya wiprasya pāṇḍawaḥ |
tāni wākyāni śuśrāwa kuntīputro dhanañjayaḥ ||10||

śrutwā caiwa mahābāhurmā bhairityāha taṃ dwijam |
āyudhāni ca yatrāsanpāṇḍawānāṃ mahātmanām ||11||

kṛṣṇayā saha tatrāsīddharmarājo yudhiṣṭhiraḥ ||11||

sa praweśāya cāśakto gamanāya ca pāṇḍawaḥ |
tasya cārtasya tairwākyaiścodyamānaḥ punaḥ punaḥ ||12||

ākrande tatra kaunteyaścintayāmāsa duḥkhitaḥ ||12||

hriyamāṇe dhane tasminbrāhmaṇasya tapaswinaḥ |
aśrupramārjanaṃ tasya kartawyamiti niścitaḥ ||13||

upaprekṣaṇajo'dharmaḥ sumahānsyānmahīpateḥ |
yadyasya rudato dwāri na karomyadya rakṣaṇam ||14||

anāstikyaṃ ca sarweṣāmasmākamapi rakṣaṇe |
pratitiṣṭheta loke'sminnadharmaścaiwa no bhawet ||15||

anāpṛcchya ca rājānaṃ gate mayi na saṃśayaḥ |
ajātaśatrornṛpatermama caiwāpriyaṃ bhawet ||16||

anupraweśe rājñastu wanawāso bhawenmama |
adharmo wā mahānastu wane wā maraṇaṃ mama ||17||

śarīrasyāpi nāśena dharma ewa wiśiṣyate ||17||

ewaṃ winiścitya tataḥ kuntīputro dhanañjayaḥ |
anuprawiśya rājānamāpṛcchya ca wiśāṃ pate ||18||

dhanurādāya saṃhṛṣṭo brāhmaṇaṃ pratyabhāṣata |
brāhmaṇāgamyatāṃ śīghraṃ yāwatparadhanaiṣiṇaḥ ||19||

na dūre te gatāḥ kṣudrāstāwadgacchāmahe saha |
yāwadāwartayāmyadya corahastāddhanaṃ tawa ||20||

so'nusṛtya mahābāhurdhanwī warmī rathī dhwajī |
śarairwidhwaṃsitāṃścorānawajitya ca taddhanam ||21||

brāhmaṇasya upāhṛtya yaśaḥ pītwā ca pāṇḍawaḥ |
ājagāma puraṃ wīraḥ sawyasācī parantapaḥ ||22||

so'bhiwādya gurūnsarwāṃstaiścāpi pratinanditaḥ |
dharmarājamuwācedaṃ wratamādiśyatāṃ mama ||23||

samayaḥ samatikrānto bhawatsaṃdarśanānmayā |
wanawāsaṃ gamiṣyāmi samayo hyeṣa naḥ kṛtaḥ ||24||

ityukto dharmarājastu sahasā wākyamapriyam |
kathamityabrawīdwācā śokārtaḥ sajjamānayā ||25||

yudhiṣṭhiro guḍākeśaṃ bhrātā bhrātaramacyutam ||25||

pramāṇamasmi yadi te mattaḥ śṛṇu waco'nagha |
anupraweśe yadwīra kṛtawāṃstwaṃ mamāpriyam ||26||

sarwaṃ tadanujānāmi wyalīkaṃ na ca me hṛdi ||26||

guroranupraweśo hi nopaghāto yawīyasaḥ |
yawīyaso'nupraweśo jyeṣṭhasya widhilopakaḥ ||27||

niwartaswa mahābāho kuruṣwa wacanaṃ mama |
na hi te dharmalopo'sti na ca me dharṣaṇā kṛtā ||28||

arjuna uwāca||

na wyājena careddharmamiti me bhawataḥ śrutam |
na satyādwicaliṣyāmi satyenāyudhamālabhe ||29||

waiśampāyana uwāca||

so'bhyanujñāpya rājānaṃ brahmacaryāya dīkṣitaḥ |
wane dwādaśa warṣāṇi wāsāyopajagāma ha ||30||






                  206


waiśampāyana uwāca||

taṃ prayāntaṃ mahābāhuṃ kaurawāṇāṃ yaśaskaram |
anujagmurmahātmāno brāhmaṇā wedapāragāḥ ||1||

wedawedāṅgawidwāṃsastathaiwādhyātmacintakāḥ |
caukṣāśca bhagawadbhaktāḥ sūtāḥ paurāṇikāśca ye ||2||

kathakāścāpare rājañśramaṇāśca wanaukasaḥ |
diwyākhyānāni ye cāpi paṭhanti madhuraṃ dwijāḥ ||3||

etaiścānyaiśca bahubhiḥ sahāyaiḥ pāṇḍunandanaḥ |
wṛtaḥ ślakṣṇakathaiḥ prāyānmarudbhiriwa wāsawaḥ ||4||

ramaṇīyāni citrāṇi wanāni ca sarāṃsi ca |
saritaḥ sāgarāṃścaiwa deśānapi ca bhārata ||5||

puṇyāni caiwa tīrthāni dadarśa bharatarṣabha |
sa gaṅgādwāramāsādya niweśamakarotprabhuḥ ||6||

tatra tasyādbhutaṃ karma śṛṇu me janamejaya |
kṛtawānyadwiśuddhātmā pāṇḍūnāṃ prawaro rathī ||7||

niwiṣṭe tatra kaunteye brāhmaṇeṣu ca bhārata |
agnihotrāṇi wiprāste prāduścakruranekaśaḥ ||8||

teṣu prabodhyamāneṣu jwaliteṣu huteṣu ca |
kṛtapuṣpopahāreṣu tīrāntaragateṣu ca ||9||

kṛtābhiṣekairwidwadbhirniyataiḥ satpathi sthitaiḥ |
śuśubhe'tīwa tadrājangaṅgādwāraṃ mahātmabhiḥ ||10||

tathā paryākule tasminniweśe pāṇḍunandanaḥ |
abhiṣekāya kaunteyo gaṅgāmawatatāra ha ||11||

tatrābhiṣekaṃ kṛtwā sa tarpayitwā pitāmahān |
uttitīrṣurjalādrājannagnikāryacikīrṣayā ||12||

apakṛṣṭo mahābāhurnāgarājasya kanyayā |
antarjale mahārāja ulūpyā kāmayānayā ||13||

dadarśa pāṇḍawastatra pāwakaṃ susamāhitam |
kaurawyasyātha nāgasya bhawane paramārcite ||14||

tatrāgnikāryaṃ kṛtawānkuntīputro dhanañjayaḥ |
aśaṅkamānena hutastenātuṣyaddhutāśanaḥ ||15||

agnikāryaṃ sa kṛtwā tu nāgarājasutāṃ tadā |
prahasanniwa kaunteya idaṃ wacanamabrawīt ||16||

kimidaṃ sāhasaṃ bhīru kṛtawatyasi bhāmini |
kaścāyaṃ subhago deśaḥ kā ca twaṃ kasya cātmajā ||17||

ulūpyuwāca||

airāwatakule jātaḥ kaurawyo nāma pannagaḥ |
tasyāsmi duhitā pārtha ulūpī nāma pannagī ||18||

sāhaṃ twāmabhiṣekārthamawatīrṇaṃ samudragām |
dṛṣṭawatyewa kaunteya kandarpeṇāsmi mūrcchitā ||19||

tāṃ māmanaṅgamathitāṃ twatkṛte kurunandana |
ananyāṃ nandayaswādya pradānenātmano rahaḥ ||20||

arjuna uwāca||

brahmacaryamidaṃ bhadre mama dwādaśawārṣikam |
dharmarājena cādiṣṭaṃ nāhamasmi swayaṃwaśaḥ ||21||

tawa cāpi priyaṃ kartumicchāmi jalacāriṇi |
anṛtaṃ noktapūrwaṃ ca mayā kiñcana karhicit ||22||

kathaṃ ca nānṛtaṃ tatsyāttawa cāpi priyaṃ bhawet |
na ca pīḍyeta me dharmastathā kuryāṃ bhujaṅgame ||23||

ulūpyuwāca||

jānāmyahaṃ pāṇḍaweya yathā carasi medinīm |
yathā ca te brahmacaryamidamādiṣṭawānguruḥ ||24||

parasparaṃ wartamānāndrupadasyātmajāṃ prati |
yo no'nuprawiśenmohātsa no dwādaśawārṣikam ||25||

wane caredbrahmacaryamiti waḥ samayaḥ kṛtaḥ ||25||

tadidaṃ draupadīhetoranyonyasya prawāsanam |
kṛtaṃ wastatra dharmārthamatra dharmo na duṣyati ||26||

paritrāṇaṃ ca kartawyamārtānāṃ pṛthulocana |
kṛtwā mama paritrāṇaṃ tawa dharmo na lupyate ||27||

yadi wāpyasya dharmasya sūkṣmo'pi syādwyatikramaḥ |
sa ca te dharma ewa syāddāttwā prāṇānmamārjuna ||28||

bhaktāṃ bhajaswa māṃ pārtha satāmetanmataṃ prabho |
na kariṣyasi cedewaṃ mṛtāṃ māmupadhāraya ||29||

prāṇadānānmahābāho cara dharmamanuttamam |
śaraṇaṃ ca prapannāsmi twāmadya puruṣottama ||30||

dīnānanāthānkaunteya parirakṣasi nityaśaḥ |
sāhaṃ śaraṇamabhyemi rorawīmi ca duḥkhitā ||31||

yāce twāmabhikāmāhaṃ tasmātkuru mama priyam |
sa twamātmapradānena sakāmāṃ kartumarhasi ||32||

waiśampāyana uwāca||

ewamuktastu kaunteyaḥ pannageśwarakanyayā |
kṛtawāṃstattathā sarwaṃ dharmamuddiśya kāraṇam ||33||

sa nāgabhawane rātriṃ tāmuṣitwā pratāpawān |
udite'bhyutthitaḥ sūrye kaurawyasya niweśanāt ||34||






                  207


waiśampāyana uwāca||

kathayitwā tu tatsarwaṃ brāhmaṇebhyaḥ sa bhārata |
prayayau himawatpārśwaṃ tato wajradharātmajaḥ ||1||

agastyawaṭamāsādya wasiṣṭhasya ca parwatam |
bhṛgutuṅge ca kaunteyaḥ kṛtawāñśaucamātmanaḥ ||2||

pradadau gosahasrāṇi tīrtheṣwāyataneṣu ca |
niweśāṃśca dwijātibhyaḥ so'dadatkurusattamaḥ ||3||

hiraṇyabindostīrthe ca snātwā puruṣasattamaḥ |
dṛṣṭawānparwataśreṣṭhaṃ puṇyānyāyatanāni ca ||4||

awatīrya naraśreṣṭho brāhmaṇaiḥ saha bhārata |
prācīṃ diśamabhiprepsurjagāma bharatarṣabhaḥ ||5||

ānupūrwyeṇa tīrthāni dṛṣṭawānkurusattamaḥ |
nadīṃ cotpalinīṃ ramyāmaraṇyaṃ naimiṣaṃ prati ||6||

nandāmaparanandāṃ ca kauśikīṃ ca yaśaswinīm |
mahānadīṃ gayāṃ caiwa gaṅgāmapi ca bhārata ||7||

ewaṃ sarwāṇi tīrthāni paśyamānastathāśramān |
ātmanaḥ pāwanaṃ kurwanbrāhmaṇebhyo dadau wasu ||8||

aṅgawaṅgakaliṅgeṣu yāni puṇyāni kānicit |
jagāma tāni sarwāṇi tīrthānyāyatanāni ca ||9||

dṛṣṭwā ca widhiwattāni dhanaṃ cāpi dadau tataḥ ||9||

kaliṅgarāṣṭradwāreṣu brāhmaṇāḥ pāṇḍawānugāḥ |
abhyanujñāya kaunteyamupāwartanta bhārata ||10||

sa tu tairabhyanujñātaḥ kuntīputro dhanañjayaḥ |
sahāyairalpakaiḥ śūraḥ prayayau yena sāgaram ||11||

sa kaliṅgānatikramya deśānāyatanāni ca |
dharmyāṇi ramaṇīyāni prekṣamāṇo yayau prabhuḥ ||12||

mahendraparwataṃ dṛṣṭwā tāpasairupaśobhitam |
samudratīreṇa śanairmaṇalūraṃ jagāma ha ||13||

tatra sarwāṇi tīrthāni puṇyānyāyatanāni ca |
abhigamya mahābāhurabhyagacchanmahīpatim ||14||

maṇalūreśwaraṃ rājandharmajñaṃ citrawāhanam ||14||

tasya citrāṅgadā nāma duhitā cārudarśanā |
tāṃ dadarśa pure tasminwicarantīṃ yadṛcchayā ||15||

dṛṣṭwā ca tāṃ warārohāṃ cakame caitrawāhinīm |
abhigamya ca rājānaṃ jñāpayatswaṃ prayojanam ||16||

tamuwācātha rājā sa sāntwapūrwamidaṃ wacaḥ ||16||

rājā prabhaṅkaro nāma kule asminbabhūwa ha |
aputraḥ prasawenārthī tapastepe sa uttamam ||17||

ugreṇa tapasā tena praṇipātena śaṅkaraḥ |
īśwarastoṣitastena mahādewa umāpatiḥ ||18||

sa tasmai bhagawānprādādekaikaṃ prasawaṃ kule |
ekaikaḥ prasawastasmādbhawatyasminkule sadā ||19||

teṣāṃ kumārāḥ sarweṣāṃ pūrweṣāṃ mama jajñire |
kanyā tu mama jāteyaṃ kulasyotpādanī dhruwam ||20||

putro mameyamiti me bhāwanā puruṣottama |
putrikā hetuwidhinā sañjñitā bharatarṣabha ||21||

etacchulkaṃ bhawatwasyāḥ kulakṛjjāyatāmiha |
etena samayenemāṃ pratigṛhṇīṣwa pāṇḍawa ||22||

sa tatheti pratijñāya kanyāṃ tāṃ pratigṛhya ca |
uwāsa nagare tasminkaunteyastrihimāḥ samāḥ ||23||






                  208


waiśampāyana uwāca||

tataḥ samudre tīrthāni dakṣiṇe bharatarṣabhaḥ |
abhyagacchatsupuṇyāni śobhitāni tapaswibhiḥ ||1||

warjayanti sma tīrthāni pañca tatra tu tāpasāḥ |
ācīrṇāni tu yānyāsanpurastāttu tapaswibhiḥ ||2||

agastyatīrthaṃ saubhadraṃ paulomaṃ ca supāwanam |
kārandhamaṃ prasannaṃ ca hayamedhaphalaṃ ca yat ||3||

bhāradwājasya tīrthaṃ ca pāpapraśamanaṃ mahat ||3||

wiwiktānyupalakṣyātha tāni tīrthāni pāṇḍawaḥ |
dṛṣṭwā ca warjyamānāni munibhirdharmabuddhibhiḥ ||4||

tapaswinastato'pṛcchatprājñaliḥ kurunandanaḥ |
tīrthānīmāni warjyante kimarthaṃ brahmawādibhiḥ ||5||

tāpasā ūcuḥ||

grāhāḥ pañca wasantyeṣu haranti ca tapodhanān |
ata etāni warjyante tīrthāni kurunandana ||6||

waiśampāyana uwāca||

teṣāṃ śrutwā mahābāhurwāryamāṇastapodhanaiḥ |
jagāma tāni tīrthāni draṣṭuṃ puruṣasattamaḥ ||7||

tataḥ saubhadramāsādya maharṣestīrthamuttamam |
wigāhya tarasā śūraḥ snānaṃ cakre parantapaḥ ||8||

atha taṃ puruṣawyāghramantarjalacaro mahān |
nijagrāha jale grāhaḥ kuntīputraṃ dhanañjayam ||9||

sa tamādāya kaunteyo wisphurantaṃ jalecaram |
udatiṣṭhanmahābāhurbalena balināṃ waraḥ ||10||

utkṛṣṭa ewa tu grāhaḥ so'rjunena yaśaswinā |
babhūwa nārī kalyāṇī sarwābharaṇabhūṣitā ||11||

dīpyamānā śriyā rājandiwyarūpā manoramā ||11||

tadadbhutaṃ mahaddṛṣṭwā kuntīputro dhanañjayaḥ |
tāṃ striyaṃ paramaprīta idaṃ wacanamabrawīt ||12||

kā wai twamasi kalyāṇi kuto wāsi jalecarī |
kimarthaṃ ca mahatpāpamidaṃ kṛtawatī purā ||13||

nāryuwāca||

apsarāsmi mahābāho dewāraṇyawicāriṇī |
iṣṭā dhanapaternityaṃ wargā nāma mahābala ||14||

mama sakhyaścatasro'nyāḥ sarwāḥ kāmagamāḥ śubhāḥ |
tābhiḥ sārdhaṃ prayātāsmi lokapālaniweśanam ||15||

tataḥ paśyāmahe sarwā brāhmaṇaṃ saṃśitawratam |
rūpawantamadhīyānamekamekāntacāriṇam ||16||

tasya wai tapasā rājaṃstadwanaṃ tejasāwṛtam |
āditya iwa taṃ deśaṃ kṛtsnaṃ sa wyawabhāsayat ||17||

tasya dṛṣṭwā tapastādṛgrūpaṃ cādbhutadarśanam |
awatīrṇāḥ sma taṃ deśaṃ tapowighnacikīrṣayā ||18||

ahaṃ ca saurabheyī ca samīcī budbudā latā |
yaugapadyena taṃ wipramabhyagacchāma bhārata ||19||

gāyantyo wai hasantyaśca lobhayantyaśca taṃ dwijam |
sa ca nāsmāsu kṛtawānmano wīra kathañcana ||20||

nākampata mahātejāḥ sthitastapasi nirmale ||20||

so'śapatkupito'smāṃstu brāhmaṇaḥ kṣatriyarṣabha |
grāhabhūtā jale yūyaṃ cariṣyadhwaṃ śataṃ samāḥ ||21||






                  209


wargowāca||

tato wayaṃ prawyathitāḥ sarwā bharatasattama |
āyāma śaraṇaṃ wipraṃ taṃ tapodhanamacyutam ||1||

rūpeṇa wayasā caiwa kandarpeṇa ca darpitāḥ |
ayuktaṃ kṛtawatyaḥ sma kṣantumarhasi no dwija ||2||

eṣa ewa wadho'smākaṃ suparyāptastapodhana |
yadwayaṃ saṃśitātmānaṃ pralobdhuṃ twāmihāgatāḥ ||3||

awadhyāstu striyaḥ sṛṣṭā manyante dharmacintakāḥ |
tasmāddharmeṇa dharmajña nāsmānhiṃsitumarhasi ||4||

sarwabhūteṣu dharmajña maitro brāhmaṇa ucyate |
satyo bhawatu kalyāṇa eṣa wādo manīṣiṇām ||5||

śaraṇaṃ ca prapannānāṃ śiṣṭāḥ kurwanti pālanam |
śaraṇaṃ twāṃ prapannāḥ sma tasmāttwaṃ kṣantumarhasi ||6||

waiśampāyana uwāca||

ewamuktastu dharmātmā brāhmaṇaḥ śubhakarmakṛt |
prasādaṃ kṛtawānwīra rawisomasamaprabhaḥ ||7||

brāhmaṇa uwāca||

śataṃ sahasraṃ wiśwaṃ ca sarwamakṣayawācakam |
parimāṇaṃ śataṃ twetannaitadakṣayawācakam ||8||

yadā ca wo grāhabhūtā gṛhṇantīḥ puruṣāñjale |
utkarṣati jalātkaścitsthalaṃ puruṣasattamaḥ ||9||

tadā yūyaṃ punaḥ sarwāḥ swarūpaṃ pratipatsyatha |
anṛtaṃ noktapūrwaṃ me hasatāpi kadācana ||10||

tāni sarwāṇi tīrthāni itaḥ prabhṛti caiwa ha |
nārītīrthāni nāmneha khyātiṃ yāsyanti sarwaśaḥ ||11||

puṇyāni ca bhawiṣyanti pāwanāni manīṣiṇām ||11||

wargowāca||

tato'bhiwādya taṃ wipraṃ kṛtwā caiwa pradakṣiṇam |
acintayāmopasṛtya tasmāddeśātsuduḥkhitāḥ ||12||

kwa nu nāma wayaṃ sarwāḥ kālenālpena taṃ naram |
samāgacchema yo nastadrūpamāpādayetpunaḥ ||13||

tā wayaṃ cintayitwaiwaṃ muhūrtādiwa bhārata |
dṛṣṭawatyo mahābhāgaṃ dewarṣimuta nāradam ||14||

sarwā hṛṣṭāḥ sma taṃ dṛṣṭwā dewarṣimamitadyutim |
abhiwādya ca taṃ pārtha sthitāḥ sma wyathitānanāḥ ||15||

sa no'pṛcchadduḥkhamūlamuktawatyo wayaṃ ca tat |
śrutwā tacca yathāwṛttamidaṃ wacanamabrawīt ||16||

dakṣiṇe sāgarānūpe pañca tīrthāni santi wai |
puṇyāni ramaṇīyāni tāni gacchata māciram ||17||

tatrāśu puruṣawyāghraḥ pāṇḍawo wo dhanañjayaḥ |
mokṣayiṣyati śuddhātmā duḥkhādasmānna saṃśayaḥ ||18||

tasya sarwā wayaṃ wīra śrutwā wākyamihāgatāḥ |
tadidaṃ satyamewādya mokṣitāhaṃ twayānagha ||19||

etāstu mama wai sakhyaścatasro'nyā jale sthitāḥ |
kuru karma śubhaṃ wīra etāḥ sarwā wimokṣaya ||20||

waiśampāyana uwāca||

tatastāḥ pāṇḍawaśreṣṭhaḥ sarwā ewa wiśāṃ pate |
tasmācchāpādadīnātmā mokṣayāmāsa wīryawān ||21||

utthāya ca jalāttasmātpratilabhya wapuḥ swakam |
tāstadāpsaraso rājannadṛśyanta yathā purā ||22||

tīrthāni śodhayitwā tu tathānujñāya tāḥ prabhuḥ |
citrāṅgadāṃ punardraṣṭuṃ maṇalūrapuraṃ yayau ||23||

tasyāmajanayatputraṃ rājānaṃ babhruwāhanam |
taṃ dṛṣṭwā pāṇḍawo rājangokarṇamabhito'gamat ||24||






                  210


waiśampāyana uwāca||

so'parānteṣu tīrthāni puṇyānyāyatanāni ca |
sarwāṇyewānupūrwyeṇa jagāmāmitawikramaḥ ||1||

samudre paścime yāni tīrthānyāyatanāni ca |
tāni sarwāṇi gatwā sa prabhāsamupajagmiwān ||2||

prabhāsadeśaṃ samprāptaṃ bībhatsumaparājitam |
tīrthānyanucarantaṃ ca śuśrāwa madhusūdanaḥ ||3||

tato'bhyagacchatkaunteyamajñāto nāma mādhawaḥ |
dadṛśāte tadānyonyaṃ prabhāse kṛṣṇapāṇḍawau ||4||

tāwanyonyaṃ samāśliṣya pṛṣṭwā ca kuśalaṃ wane |
āstāṃ priyasakhāyau tau naranārāyaṇāwṛṣī ||5||

tato'rjunaṃ wāsudewastāṃ caryāṃ paryapṛcchata |
kimarthaṃ pāṇḍawemāni tīrthānyanucarasyuta ||6||

tato'rjuno yathāwṛttaṃ sarwamākhyātawāṃstadā |
śrutwowāca ca wārṣṇeya ewametaditi prabhuḥ ||7||

tau wihṛtya yathākāmaṃ prabhāse kṛṣṇapāṇḍawau |
mahīdharaṃ raiwatakaṃ wāsāyaiwābhijagmatuḥ ||8||

pūrwamewa tu kṛṣṇasya wacanāttaṃ mahīdharam |
puruṣāḥ samalañcakrurupajahruśca bhojanam ||9||

pratigṛhyārjunaḥ sarwamupabhujya ca pāṇḍawaḥ |
sahaiwa wāsudewena dṛṣṭawānnaṭanartakān ||10||

abhyanujñāpya tānsarwānarcayitwā ca pāṇḍawaḥ |
satkṛtaṃ śayanaṃ diwyamabhyagacchanmahādyutiḥ ||11||

tīrthānāṃ darśanaṃ caiwa parwatānāṃ ca bhārata |
āpagānāṃ wanānāṃ ca kathayāmāsa sātwate ||12||

sa kathāḥ kathayannewa nidrayā janamejaya |
kaunteyo'pahṛtastasmiñśayane swargasaṃmite ||13||

madhureṇa sa gītena wīṇāśabdena cānagha |
prabodhyamāno bubudhe stutibhirmaṅgalaistathā ||14||

sa kṛtwāwaśyakāryāṇi wārṣṇeyenābhinanditaḥ |
rathena kāñcanāṅgena dwārakāmabhijagmiwān ||15||

alaṅkṛtā dwārakā tu babhūwa janamejaya |
kuntīsutasya pūjārthamapi niṣkuṭakeṣwapi ||16||

didṛkṣawaśca kaunteyaṃ dwārakāwāsino janāḥ |
narendramārgamājagmustūrṇaṃ śatasahasraśaḥ ||17||

awalokeṣu nārīṇāṃ sahasrāṇi śatāni ca |
bhojawṛṣṇyandhakānāṃ ca samawāyo mahānabhūt ||18||

sa tathā satkṛtaḥ sarwairbhojawṛṣṇyandhakātmajaiḥ |
abhiwādyābhiwādyāṃśca sarwaiśca pratinanditaḥ ||19||

kumāraiḥ sarwaśo wīraḥ satkāreṇābhiwāditaḥ |
samānawayasaḥ sarwānāśliṣya sa punaḥ punaḥ ||20||

kṛṣṇasya bhawane ramye ratnabhojyasamāwṛte |
uwāsa saha kṛṣṇena bahulāstatra śarwarīḥ ||21||






              subhadrāharaṇaparwa
                  211


waiśampāyana uwāca||

tataḥ katipayāhasya tasminraiwatake girau |
wṛṣṇyandhakānāmabhawatsumahānutsawo nṛpa ||1||

tatra dānaṃ dadurwīrā brāhmaṇānāṃ sahasraśaḥ |
bhojawṛṣṇyandhakāścaiwa mahe tasya girestadā ||2||

prāsādai ratnacitraiśca girestasya samantataḥ |
sa deśaḥ śobhito rājandīpawṛkṣaiśca sarwaśaḥ ||3||

wāditrāṇi ca tatra sma wādakāḥ samawādayan |
nanṛturnartakāścaiwa jagurgānāni gāyanāḥ ||4||

alaṅkṛtāḥ kumārāśca wṛṣṇīnāṃ sumahaujasaḥ |
yānairhāṭakacitrāṅgaiścañcūryante sma sarwaśaḥ ||5||

paurāśca pādacāreṇa yānairuccāwacaistathā |
sadārāḥ sānuyātrāśca śataśo'tha sahasraśaḥ ||6||

tato haladharaḥ kṣībo rewatīsahitaḥ prabhuḥ |
anugamyamāno gandharwairacarattatra bhārata ||7||

tathaiwa rājā wṛṣṇīnāmugrasenaḥ pratāpawān |
upagīyamāno gandharwaiḥ strīsahasrasahāyawān ||8||

raukmiṇeyaśca sāmbaśca kṣībau samaradurmadau |
diwyamālyāmbaradharau wijahrāte'marāwiwa ||9||

akrūraḥ sāraṇaścaiwa gado bhānurwiḍūrathaḥ |
niśaṭhaścārudeṣṇaśca pṛthurwipṛthurewa ca ||10||

satyakaḥ sātyakiścaiwa bhaṅgakārasahācarau |
hārdikyaḥ kṛtawarmā ca ye cānye nānukīrtitāḥ ||11||

ete pariwṛtāḥ strībhirgandharwaiśca pṛthakpṛthak |
tamutsawaṃ raiwatake śobhayāṃ cakrire tadā ||12||

tadā kolāhale tasminwartamāne mahāśubhe |
wāsudewaśca pārthaśca sahitau parijagmatuḥ ||13||

tatra caṅkramyamāṇau tau wāsudewasutāṃ śubhām |
alaṅkṛtāṃ sakhīmadhye bhadrāṃ dadṛśatustadā ||14||

dṛṣṭwaiwa tāmarjunasya kandarpaḥ samajāyata |
taṃ tathaikāgramanasaṃ kṛṣṇaḥ pārthamalakṣayat ||15||

athābrawītpuṣkarākṣaḥ prahasanniwa bhārata |
wanecarasya kimidaṃ kāmenāloḍyate manaḥ ||16||

mamaiṣā bhaginī pārtha sāraṇasya sahodarā |
yadi te wartate buddhirwakṣyāmi pitaraṃ swayam ||17||

arjuna uwāca||

duhitā wasudewasya wāsudewasya ca swasā |
rūpeṇa caiwa sampannā kamiwaiṣā na mohayet ||18||

kṛtamewa tu kalyāṇaṃ sarwaṃ mama bhaweddhruwam |
yadi syānmama wārṣṇeyī mahiṣīyaṃ swasā tawa ||19||

prāptau tu ka upāyaḥ syāttadbrawīhi janārdana |
āsthāsyāmi tathā sarwaṃ yadi śakyaṃ nareṇa tat ||20||

wāsudewa uwāca||

swayaṃwaraḥ kṣatriyāṇāṃ wiwāhaḥ puruṣarṣabha |
sa ca saṃśayitaḥ pārtha swabhāwasyānimittataḥ ||21||

prasahya haraṇaṃ cāpi kṣatriyāṇāṃ praśasyate |
wiwāhahetoḥ śūrāṇāmiti dharmawido widuḥ ||22||

sa twamarjuna kalyāṇīṃ prasahya bhaginīṃ mama |
hara swayaṃware hyasyāḥ ko wai weda cikīrṣitam ||23||

waiśampāyana uwāca||

tato'rjunaśca kṛṣṇaśca winiścityetikṛtyatām |
śīghragānpuruṣānrājanpreṣayāmāsatustadā ||24||

dharmarājāya tatsarwamindraprasthagatāya wai |
śrutwaiwa ca mahābāhuranujajñe sa pāṇḍawaḥ ||25||






                  212


waiśampāyana uwāca||

tataḥ saṃwādite tasminnanujñāto dhanañjayaḥ |
gatāṃ raiwatake kanyāṃ widitwā janamejaya ||1||

wāsudewābhyanujñātaḥ kathayitwetikṛtyatām |
kṛṣṇasya matamājñāya prayayau bharatarṣabhaḥ ||2||

rathena kāñcanāṅgena kalpitena yathāwidhi |
sainyasugrīwayuktena kiṅkiṇījālamālinā ||3||

sarwaśastropapannena jīmūtarawanādinā |
jwalitāgniprakāśena dwiṣatāṃ harṣaghātinā ||4||

saṃnaddhaḥ kawacī khaḍgī baddhagodhāṅgulitrawān |
mṛgayāwyapadeśena yaugapadyena bhārata ||5||

subhadrā twatha śailendramabhyarcya saha raiwatam |
daiwatāni ca sarwāṇi brāhmaṇānswasti wācya ca ||6||

pradakṣiṇaṃ giriṃ kṛtwā prayayau dwārakāṃ prati |
tāmabhidrutya kaunteyaḥ prasahyāropayadratham ||7||

tataḥ sa puruṣawyāghrastāmādāya śucismitām |
rathenākāśagenaiwa prayayau swapuraṃ prati ||8||

hriyamāṇāṃ tu tāṃ dṛṣṭwā subhadrāṃ sainiko janaḥ |
wikrośanprādrawatsarwo dwārakāmabhitaḥ purīm ||9||

te samāsādya sahitāḥ sudharmāmabhitaḥ sabhām |
sabhāpālasya tatsarwamācakhyuḥ pārthawikramam ||10||

teṣāṃ śrutwā sabhāpālo bherīṃ sāṃnāhikīṃ tataḥ |
samājaghne mahāghoṣāṃ jāmbūnadapariṣkṛtām ||11||

kṣubdhāstenātha śabdena bhojawṛṣṇyandhakāstadā |
annapānamapāsyātha samāpetuḥ sabhāṃ tataḥ ||12||

tato jāmbūnadāṅgāni spardhyāstaraṇawanti ca |
maṇiwidrumacitrāṇi jwalitāgniprabhāṇi ca ||13||

bhejire puruṣawyāghrā wṛṣṇyandhakamahārathāḥ |
siṃhāsanāni śataśo dhiṣṇyānīwa hutāśanāḥ ||14||

teṣāṃ samupawiṣṭānāṃ dewānāmiwa saṃnaye |
ācakhyau ceṣṭitaṃ jiṣṇoḥ sabhāpālaḥ sahānugaḥ ||15||

tacchrutwā wṛṣṇiwīrāste madaraktāntalocanāḥ |
amṛṣyamāṇāḥ pārthasya samutpeturahaṅkṛtāḥ ||16||

yojayadhwaṃ rathānāśu prāsānāharateti ca |
dhanūṃṣi ca mahārhāṇi kawacāni bṛhanti ca ||17||

sūtānuccukruśuḥ keccidrathānyojayateti ca |
swayaṃ ca turagānkecinninyurhemawibhūṣitān ||18||

ratheṣwānīyamāneṣu kawaceṣu dhwajeṣu ca |
abhikrande nṛwīrāṇāṃ tadāsītsaṅkulaṃ mahat ||19||

wanamālī tataḥ kṣībaḥ kailāsaśikharopamaḥ |
nīlawāsā madotsikta idaṃ wacanamabrawīt ||20||

kimidaṃ kuruthāprajñāstūṣṇīṃ bhūte janārdane |
asya bhāwamawijñāya saṅkruddhā moghagarjitāḥ ||21||

eṣa tāwadabhiprāyamākhyātu swaṃ mahāmatiḥ |
yadasya rucitaṃ kartuṃ tatkurudhwamatandritāḥ ||22||

tataste tadwacaḥ śrutwā grāhyarūpaṃ halāyudhāt |
tūṣṇīṃ bhūtāstataḥ sarwe sādhu sādhwiti cābruwan ||23||

samaṃ waco niśamyeti baladewasya dhīmataḥ |
punarewa sabhāmadhye sarwe tu samupāwiśan ||24||

tato'brawītkāmapālo wāsudewaṃ parantapam |
kimawāgupawiṣṭo'si prekṣamāṇo janārdana ||25||

satkṛtastwatkṛte pārthaḥ sarwairasmābhiracyuta |
na ca so'rhati tāṃ pūjāṃ durbuddhiḥ kulapāṃsanaḥ ||26||

ko hi tatraiwa bhuktwānnaṃ bhājanaṃ bhettumarhati |
manyamānaḥ kule jātamātmānaṃ puruṣaḥ kwacit ||27||

īpsamānaśca sambandhaṃ kṛtapūrwaṃ ca mānayan |
ko hi nāma bhawenārthī sāhasena samācaret ||28||

so'wamanya ca nāmāsmānanādṛtya ca keśawam |
prasahya hṛtawānadya subhadrāṃ mṛtyumātmanaḥ ||29||

kathaṃ hi śiraso madhye padaṃ tena kṛtaṃ mama |
marṣayiṣyāmi gowinda pādasparśamiworagaḥ ||30||

adya niṣkaurawāmekaḥ kariṣyāmi wasundharām |
na hi me marṣaṇīyo'yamarjunasya wyatikramaḥ ||31||

taṃ tathā garjamānaṃ tu meghadundubhiniḥswanam |
anwapadyanta te sarwe bhojawṛṣṇyandhakāstadā ||32||






              haraṇahārikaparwa
                  213


waiśampāyana uwāca||

uktawanto yadā wākyamasakṛtsarwawṛṣṇayaḥ |
tato'brawīdwāsudewo wākyaṃ dharmārthasaṃhitam ||1||

nāwamānaṃ kulasyāsya guḍākeśaḥ prayuktawān |
saṃmāno'bhyadhikastena prayukto'yamasaṃśayam ||2||

arthalubdhānna waḥ pārtho manyate sātwatānsadā |
swayaṃwaramanādhṛṣyaṃ manyate cāpi pāṇḍawaḥ ||3||

pradānamapi kanyāyāḥ paśuwatko'numaṃsyate |
wikrayaṃ cāpyapatyasya kaḥ kuryātpuruṣo bhuwi ||4||

etāndoṣāṃśca kaunteyo dṛṣṭawāniti me matiḥ |
ataḥ prasahya hṛtawānkanyāṃ dharmeṇa pāṇḍawaḥ ||5||

ucitaścaiwa sambandhaḥ subhadrā ca yaśaswinī |
eṣa cāpīdṛśaḥ pārthaḥ prasahya hṛtawāniti ||6||

bharatasyānwaye jātaṃ śantanośca mahātmanaḥ |
kuntibhojātmajāputraṃ ko bubhūṣeta nārjunam ||7||

na ca paśyāmi yaḥ pārthaṃ wikrameṇa parājayet |
api sarweṣu lokeṣu sendrarudreṣu māriṣa ||8||

sa ca nāma rathastādṛṅmadīyāste ca wājinaḥ |
yoddhā pārthaśca śīghrāstraḥ ko nu tena samo bhawet ||9||

tamanudrutya sāntwena parameṇa dhanañjayam |
niwartayadhwaṃ saṃhṛṣṭā mamaiṣā paramā matiḥ ||10||

yadi nirjitya waḥ pārtho balādgacchetswakaṃ puram |
praṇaśyedwo yaśaḥ sadyo na tu sāntwe parājayaḥ ||11||

tacchrutwā wāsudewasya tathā cakrurjanādhipa |
niwṛttaścārjunastatra wiwāhaṃ kṛtawāṃstataḥ ||12||

uṣitwā tatra kaunteyaḥ saṃwatsaraparāḥ kṣapāḥ |
puṣkareṣu tataḥ śiṣṭaṃ kālaṃ wartitawānprabhuḥ ||13||

pūrṇe tu dwādaśe warṣe khāṇḍawaprasthamāwiśat ||13||

abhigamya sa rājānaṃ winayena samāhitaḥ |
abhyarcya brāhmaṇānpārtho draupadīmabhijagmiwān ||14||

taṃ draupadī pratyuwāca praṇayātkurunandanam |
tatraiwa gaccha kaunteya yatra sā sātwatātmajā ||15||

subaddhasyāpi bhārasya pūrwabandhaḥ ślathāyate ||15||

tathā bahuwidhaṃ kṛṣṇāṃ wilapantīṃ dhanañjayaḥ |
sāntwayāmāsa bhūyaśca kṣamayāmāsa cāsakṛt ||16||

subhadrāṃ twaramāṇaśca raktakauśeyawāsasam |
pārthaḥ prasthāpayāmāsa kṛtwā gopālikāwapuḥ ||17||

sādhikaṃ tena rūpeṇa śobhamānā yaśaswinī |
bhawanaṃ śreṣṭhamāsādya wīrapatnī warāṅganā ||18||

wawande pṛthutāmrākṣī pṛthāṃ bhadrā yaśaswinī ||18||

tato'bhigamya twaritā pūrṇendusadṛśānanā |
wawande draupadīṃ bhadrā preṣyāhamiti cābrawīt ||19||

pratyutthāya ca tāṃ kṛṣṇā swasāraṃ mādhawasya tām |
saswaje cāwadatprītā niḥsapatno'stu te patiḥ ||20||

tathaiwa muditā bhadrā tāmuwācaiwamastwiti ||20||

tataste hṛṣṭamanasaḥ pāṇḍaweyā mahārathāḥ |
kuntī ca paramaprītā babhūwa janamejaya ||21||

śrutwā tu puṇḍarīkākṣaḥ samprāptaṃ swapurottamam |
arjunaṃ pāṇḍawaśreṣṭhamindraprasthagataṃ tadā ||22||

ājagāma wiśuddhātmā saha rāmeṇa keśawaḥ |
wṛṣṇyandhakamahāmātraiḥ saha wīrairmahārathaiḥ ||23||

bhrātṛbhiśca kumāraiśca yodhaiśca śataśo wṛtaḥ |
sainyena mahatā śaurirabhiguptaḥ parantapaḥ ||24||

tatra dānapatirdhīmānājagāma mahāyaśāḥ |
akrūro wṛṣṇiwīrāṇāṃ senāpatirariṃdamaḥ ||25||

anādhṛṣṭirmahātejā uddhawaśca mahāyaśāḥ |
sākṣādbṛhaspateḥ śiṣyo mahābuddhirmahāyaśāḥ ||26||

satyakaḥ sātyakiścaiwa kṛtawarmā ca sātwataḥ |
pradyumnaścaiwa sāmbaśca niśaṭhaḥ śaṅkurewa ca ||27||

cārudeṣṇaśca wikrānto jhillī wipṛthurewa ca |
sāraṇaśca mahābāhurgadaśca widuṣāṃ waraḥ ||28||

ete cānye ca bahawo wṛṣṇibhojāndhakāstathā |
ājagmuḥ khāṇḍawaprasthamādāya haraṇaṃ bahu ||29||

tato yudhiṣṭhiro rājā śrutwā mādhawamāgatam |
pratigrahārthaṃ kṛṣṇasya yamau prāsthāpayattadā ||30||

tābhyāṃ pratigṛhītaṃ tadwṛṣṇicakraṃ samṛddhimat |
wiweśa khāṇḍawaprasthaṃ patākādhwajaśobhitam ||31||

siktasaṃmṛṣṭapanthānaṃ puṣpaprakaraśobhitam |
candanasya rasaiḥ śītaiḥ puṇyagandhairniṣewitam ||32||

dahyatāguruṇā caiwa deśe deśe sugandhinā |
susaṃmṛṣṭajanākīrṇaṃ waṇigbhirupaśobhitam ||33||

pratipede mahābāhuḥ saha rāmeṇa keśawaḥ |
wṛṣṇyandhakamahābhojaiḥ saṃwṛtaḥ puruṣottamaḥ ||34||

sampūjyamānaḥ pauraiśca brāhmaṇaiśca sahasraśaḥ |
wiweśa bhawanaṃ rājñaḥ puraṃdaragṛhopamam ||35||

yudhiṣṭhirastu rāmeṇa samāgacchadyathāwidhi |
mūrdhni keśawamāghrāya paryaṣwajata bāhunā ||36||

taṃ prīyamāṇaṃ kṛṣṇastu winayenābhyapūjayat |
bhīmaṃ ca puruṣawyāghraṃ widhiwatpratyapūjayat ||37||

tāṃśca wṛṣṇyandhakaśreṣṭhāndharmarājo yudhiṣṭhiraḥ |
pratijagrāha satkārairyathāwidhi yathopagam ||38||

guruwatpūjayāmāsa kāṃścitkāṃścidwayasyawat |
kāṃścidabhyawadatpremṇā kaiścidapyabhiwāditaḥ ||39||

tato dadau wāsudewo janyārthe dhanamuttamam |
haraṇaṃ wai subhadrāyā jñātideyaṃ mahāyaśāḥ ||40||

rathānāṃ kāñcanāṅgānāṃ kiṅkiṇījālamālinām |
caturyujāmupetānāṃ sūtaiḥ kuśalasaṃmataiḥ ||41||

sahasraṃ pradadau kṛṣṇo gawāmayutamewa ca ||41||

śrīmānmāthuradeśyānāṃ dogdhrīṇāṃ puṇyawarcasām |
waḍawānāṃ ca śubhrāṇāṃ candrāṃśusamawarcasām ||42||

dadau janārdanaḥ prītyā sahasraṃ hemabhūṣaṇam ||42||

tathaiwāśwatarīṇāṃ ca dāntānāṃ wātaraṃhasām |
śatānyañjanakeśīnāṃ śwetānāṃ pañca pañca ca ||43||

snāpanotsādane caiwa suyuktaṃ wayasānwitam |
strīṇāṃ sahasraṃ gaurīṇāṃ suweṣāṇāṃ suwarcasām ||44||

suwarṇaśatakaṇṭhīnāmarogāṇāṃ suwāsasām |
paricaryāsu dakṣāṇāṃ pradadau puṣkarekṣaṇaḥ ||45||

kṛtākṛtasya mukhyasya kanakasyāgniwarcasaḥ |
manuṣyabhārāndāśārho dadau daśa janārdanaḥ ||46||

gajānāṃ tu prabhinnānāṃ tridhā prasrawatāṃ madam |
girikūṭanikāśānāṃ samareṣwaniwartinām ||47||

kḷptānāṃ paṭughaṇṭānāṃ warāṇāṃ hemamālinām |
hastyārohairupetānāṃ sahasraṃ sāhasapriyaḥ ||48||

rāmaḥ pādagrāhaṇikaṃ dadau pārthāya lāṅgalī |
prīyamāṇo haladharaḥ sambandhaprītimāwahan ||49||

sa mahādhanaratnaugho wastrakambalaphenawān |
mahāgajamahāgrāhaḥ patākāśaiwalākulaḥ ||50||

pāṇḍusāgaramāwiddhaḥ prawiweśa mahānadaḥ |
pūrṇamāpūrayaṃsteṣāṃ dwiṣacchokāwaho'bhawat ||51||

pratijagrāha tatsarwaṃ dharmarājo yudhiṣṭhiraḥ |
pūjayāmāsa tāṃścaiwa wṛṣṇyandhakamahārathān ||52||

te sametā mahātmānaḥ kuruwṛṣṇyandhakottamāḥ |
wijahruramarāwāse narāḥ sukṛtino yathā ||53||

tatra tatra mahāpānairutkṛṣṭatalanāditaiḥ |
yathāyogaṃ yathāprīti wijahruḥ kuruwṛṣṇayaḥ ||54||

ewamuttamawīryāste wihṛtya diwasānbahūn |
pūjitāḥ kurubhirjagmuḥ punardwārawatīṃ purīm ||55||

rāmaṃ puraskṛtya yayurwṛṣṇyandhakamahārathāḥ |
ratnānyādāya śubhrāṇi dattāni kurusattamaiḥ ||56||

wāsudewastu pārthena tatraiwa saha bhārata |
uwāsa nagare ramye śakraprasthe mahāmanāḥ ||57||

wyacaradyamunākūle pārthena saha bhārata ||57||

tataḥ subhadrā saubhadraṃ keśawasya priyā swasā |
jayantamiwa paulomī dyutimantamajījanat ||58||

dīrghabāhuṃ mahāsattwamṛṣabhākṣamariṃdamam |
subhadrā suṣuwe wīramabhimanyuṃ nararṣabham ||59||

abhīśca manyumāṃścaiwa tatastamarimardanam |
abhimanyumiti prāhurārjuniṃ puruṣarṣabham ||60||

sa sātwatyāmatirathaḥ sambabhūwa dhanañjayāt |
makhe nirmathyamānādwā śamīgarbhāddhutāśanaḥ ||61||

yasmiñjāte mahābāhuḥ kuntīputro yudhiṣṭhiraḥ |
ayutaṃ gā dwijātibhyaḥ prādānniṣkāṃśca tāwataḥ ||62||

dayito wāsudewasya bālyātprabhṛti cābhawat |
pitṛṇāṃ caiwa sarweṣāṃ prajānāmiwa candramāḥ ||63||

janmaprabhṛti kṛṣṇaśca cakre tasya kriyāḥ śubhāḥ |
sa cāpi wawṛdhe bālaḥ śuklapakṣe yathā śaśī ||64||

catuṣpādaṃ daśawidhaṃ dhanurwedamariṃdamaḥ |
arjunādweda wedajñātsakalaṃ diwyamānuṣam ||65||

wijñāneṣwapi cāstrāṇāṃ sauṣṭhawe ca mahābalaḥ |
kriyāswapi ca sarwāsu wiśeṣānabhyaśikṣayat ||66||

āgame ca prayoge ca cakre tulyamiwātmanaḥ |
tutoṣa putraṃ saubhadraṃ prekṣamāṇo dhanañjayaḥ ||67||

sarwasaṃhananopetaṃ sarwalakṣaṇalakṣitam |
durdharṣamṛṣabhaskandhaṃ wyāttānanamiworagam ||68||

siṃhadarpaṃ maheṣwāsaṃ mattamātaṅgawikramam |
meghadundubhinirghoṣaṃ pūrṇacandranibhānanam ||69||

kṛṣṇasya sadṛśaṃ śaurye wīrye rūpe tathākṛtau |
dadarśa putraṃ bībhatsurmaghawāniwa taṃ yathā ||70||

pāñcālyapi ca pañcabhyaḥ patibhyaḥ śubhalakṣaṇā |
lebhe pañca sutānwīrāñśubhānpañcācalāniwa ||71||

yudhiṣṭhirātpratiwindhyaṃ sutasomaṃ wṛkodarāt |
arjunācchrutakarmāṇaṃ śatānīkaṃ ca nākulim ||72||

sahadewācchrutasenametānpañca mahārathān |
pāñcālī suṣuwe wīrānādityānaditiryathā ||73||

śāstrataḥ pratiwindhyaṃ tamūcurwiprā yudhiṣṭhiram |
parapraharaṇajñāne pratiwindhyo bhawatwayam ||74||

sute somasahasre tu somārkasamatejasam |
sutasomaṃ maheṣwāsaṃ suṣuwe bhīmasenataḥ ||75||

śrutaṃ karma mahatkṛtwā niwṛttena kirīṭinā |
jātaḥ putrastawetyewaṃ śrutakarmā tato'bhawat ||76||

śatānīkasya rājarṣeḥ kaurawyaḥ kurunandanaḥ |
cakre putraṃ sanāmānaṃ nakulaḥ kīrtiwardhanam ||77||

tatastwajījanatkṛṣṇā nakṣatre wahnidaiwate |
sahadewātsutaṃ tasmācchrutaseneti taṃ widuḥ ||78||

ekawarṣāntarāstwewa draupadeyā yaśaswinaḥ |
anwajāyanta rājendra parasparahite ratāḥ ||79||

jātakarmāṇyānupūrwyāccūḍopanayanāni ca |
cakāra widhiwaddhaumyasteṣāṃ bharatasattama ||80||

kṛtwā ca wedādhyayanaṃ tataḥ sucaritawratāḥ |
jagṛhuḥ sarwamiṣwastramarjunāddiwyamānuṣam ||81||

dewagarbhopamaiḥ putrairwyūḍhoraskairmahābalaiḥ |
anwitā rājaśārdūla pāṇḍawā mudamāpnuwan ||82||






              khāṇḍawadāhaparwa
                  214


waiśampāyana uwāca||

indraprasthe wasantaste jaghnuranyānnarādhipān |
śāsanāddhṛtarāṣṭrasya rājñaḥ śāntanawasya ca ||1||

āśritya dharmarājānaṃ sarwaloko'wasatsukham |
puṇyalakṣaṇakarmāṇaṃ swadehamiwa dehinaḥ ||2||

sa samaṃ dharmakāmārthānsiṣewe bharatarṣabhaḥ |
trīniwātmasamānbandhūnbandhumāniwa mānayan ||3||

teṣāṃ samawibhaktānāṃ kṣitau dehawatāmiwa |
babhau dharmārthakāmānāṃ caturtha iwa pārthiwaḥ ||4||

adhyetāraṃ paraṃ wedāḥ prayoktāraṃ mahādhwarāḥ |
rakṣitāraṃ śubhaṃ warṇā lebhire taṃ janādhipam ||5||

adhiṣṭhānawatī lakṣmīḥ parāyaṇawatī matiḥ |
bandhumānakhilo dharmastenāsītpṛthiwīkṣitā ||6||

bhrātṛbhiḥ sahito rājā caturbhiradhikaṃ babhau |
prayujyamānairwitato wedairiwa mahādhwaraḥ ||7||

taṃ tu dhaumyādayo wiprāḥ pariwāryopatasthire |
bṛhaspatisamā mukhyāḥ prajāpatimiwāmarāḥ ||8||

dharmarāje atiprītyā pūrṇacandra iwāmale |
prajānāṃ remire tulyaṃ netrāṇi hṛdayāni ca ||9||

na tu kewaladaiwena prajā bhāwena remire |
yadbabhūwa manaḥkāntaṃ karmaṇā sa cakāra tat ||10||

na hyayuktaṃ na cāsatyaṃ nānṛtaṃ na ca wipriyam |
bhāṣitaṃ cārubhāṣasya jajñe pārthasya dhīmataḥ ||11||

sa hi sarwasya lokasya hitamātmana ewa ca |
cikīrṣuḥ sumahātejā reme bharatasattamaḥ ||12||

tathā tu muditāḥ sarwe pāṇḍawā wigatajwarāḥ |
awasanpṛthiwīpālāṃstrāsayantaḥ swatejasā ||13||

tataḥ katipayāhasya bībhatsuḥ kṛṣṇamabrawīt |
uṣṇāni kṛṣṇa wartante gacchāmo yamunāṃ prati ||14||

suhṛjjanawṛtāstatra wihṛtya madhusūdana |
sāyāhne punareṣyāmo rocatāṃ te janārdana ||15||

wāsudewa uwāca||

kuntīmātarmamāpyetadrocate yadwayaṃ jale |
suhṛjjanawṛtāḥ pārtha wiharema yathāsukham ||16||

waiśampāyana uwāca||

āmantrya dharmarājānamanujñāpya ca bhārata |
jagmatuḥ pārthagowindau suhṛjjanawṛtau tataḥ ||17||

wihāradeśaṃ samprāpya nānādrumawaduttamam |
gṛhairuccāwacairyuktaṃ puraṃdaragṛhopamam ||18||

bhakṣyairbhojyaiśca peyaiśca rasawadbhirmahādhanaiḥ |
mālyaiśca wiwidhairyuktaṃ yuktaṃ wārṣṇeyapārthayoḥ ||19||

āwiweśaturāpūrṇaṃ ratnairuccāwacaiḥ śubhaiḥ |
yathopajoṣaṃ sarwaśca janaścikrīḍa bhārata ||20||

wane kāścijjale kāścitkāścidweśmasu cāṅganāḥ |
yathādeśaṃ yathāprīti cikrīḍuḥ kṛṣṇapārthayoḥ ||21||

draupadī ca subhadrā ca wāsāṃsyābharaṇāni ca |
prayacchetāṃ mahārhāṇi strīṇāṃ te sma madotkaṭe ||22||

kāścitprahṛṣṭā nanṛtuścukruśuśca tathāparāḥ |
jahasuścāparā nāryaḥ papuścānyā warāsawam ||23||

ruruduścāparāstatra prajaghnuśca parasparam |
mantrayāmāsuranyāśca rahasyāni parasparam ||24||

weṇuwīṇāmṛdaṅgānāṃ manojñānāṃ ca sarwaśaḥ |
śabdenāpūryate ha sma tadwanaṃ susamṛddhimat ||25||

tasmiṃstathā wartamāne kurudāśārhanandanau |
samīpe jagmatuḥ kañciduddeśaṃ sumanoharam ||26||

tatra gatwā mahātmānau kṛṣṇau parapurañjayau |
mahārhāsanayo rājaṃstatastau saṃniṣīdatuḥ ||27||

tatra pūrwawyatītāni wikrāntāni ratāni ca |
bahūni kathayitwā tau remāte pārthamādhawau ||28||

tatropawiṣṭau muditau nākapṛṣṭhe'śwināwiwa |
abhyagacchattadā wipro wāsudewadhanañjayau ||29||

bṛhacchālapratīkāśaḥ prataptakanakaprabhaḥ |
haripiṅgo hariśmaśruḥ pramāṇāyāmataḥ samaḥ ||30||

taruṇādityasaṅkāśaḥ kṛṣṇawāsā jaṭādharaḥ |
padmapatrānanaḥ piṅgastejasā prajwalanniwa ||31||

upasṛṣṭaṃ tu taṃ kṛṣṇau bhrājamānaṃ dwijottamam |
arjuno wāsudewaśca tūrṇamutpatya tasthatuḥ ||32||






                  215


waiśampāyana uwāca||

so'brawīdarjunaṃ caiwa wāsudewaṃ ca sātwatam |
lokaprawīrau tiṣṭhantau khāṇḍawasya samīpataḥ ||1||

brāhmaṇo bahubhoktāsmi bhuñje'parimitaṃ sadā |
bhikṣe wārṣṇeyapārthau wāmekāṃ tṛptiṃ prayacchatām ||2||

ewamuktau tamabrūtāṃ tatastau kṛṣṇapāṇḍawau |
kenānnena bhawāṃstṛpyettasyānnasya yatāwahe ||3||

ewamuktaḥ sa bhagawānabrawīttāwubhau tataḥ |
bhāṣamāṇau tadā wīrau kimannaṃ kriyatāmiti ||4||

nāhamannaṃ bubhukṣe wai pāwakaṃ māṃ nibodhatam |
yadannamanurūpaṃ me tadyuwāṃ samprayacchatam ||5||

idamindraḥ sadā dāwaṃ khāṇḍawaṃ parirakṣati |
taṃ na śaknomyahaṃ dagdhuṃ rakṣyamāṇaṃ mahātmanā ||6||

wasatyatra sakhā tasya takṣakaḥ pannagaḥ sadā |
sagaṇastatkṛte dāwaṃ parirakṣati wajrabhṛt ||7||

tatra bhūtānyanekāni rakṣyante sma prasaṅgataḥ |
taṃ didhakṣurna śaknomi dagdhuṃ śakrasya tejasā ||8||

sa māṃ prajwalitaṃ dṛṣṭwā meghāmbhobhiḥ prawarṣati |
tato dagdhuṃ na śaknomi didhakṣurdāwamīpsitam ||9||

sa yuwābhyāṃ sahāyābhyāmastrawidbhyāṃ samāgataḥ |
daheyaṃ khāṇḍawaṃ dāwametadannaṃ wṛtaṃ mayā ||10||

yuwāṃ hyudakadhārāstā bhūtāni ca samantataḥ |
uttamāstrawido samyaksarwato wārayiṣyathaḥ ||11||

ewamukte pratyuwāca bībhatsurjātawedasam |
didhakṣuṃ khāṇḍawaṃ dāwamakāmasya śatakratoḥ ||12||

uttamāstrāṇi me santi diwyāni ca bahūni ca |
yairahaṃ śaknuyāṃ yoddhumapi wajradharānbahūn ||13||

dhanurme nāsti bhagawanbāhuwīryeṇa saṃmitam |
kurwataḥ samare yatnaṃ wegaṃ yadwiṣaheta me ||14||

śaraiśca me'rtho bahubhirakṣayaiḥ kṣipramasyataḥ |
na hi woḍhuṃ rathaḥ śaktaḥ śarānmama yathepsitān ||15||

aśwāṃśca diwyāniccheyaṃ pāṇḍurānwātaraṃhasaḥ |
rathaṃ ca meghanirghoṣaṃ sūryapratimatejasam ||16||

tathā kṛṣṇasya wīryeṇa nāyudhaṃ widyate samam |
yena nāgānpiśācāṃśca nihanyānmādhawo raṇe ||17||

upāyaṃ karmaṇaḥ siddhau bhagawanwaktumarhasi |
niwārayeyaṃ yenendraṃ warṣamāṇaṃ mahāwane ||18||

pauruṣeṇa tu yatkāryaṃ tatkartārau swa pāwaka |
karaṇāni samarthāni bhagawandātumarhasi ||19||






                  216


waiśampāyana uwāca||

ewamuktastu bhagawāndhūmaketurhutāśanaḥ |
cintayāmāsa waruṇaṃ lokapālaṃ didṛkṣayā ||1||

ādityamudake dewaṃ niwasantaṃ jaleśwaram ||1||

sa ca taccintitaṃ jñātwā darśayāmāsa pāwakam |
tamabrawīddhūmaketuḥ pratipūjya jaleśwaram ||2||

caturthaṃ lokapālānāṃ rakṣitāraṃ maheśwaram ||2||

somena rājñā yaddattaṃ dhanuścaiweṣudhī ca te |
tatprayacchobhayaṃ śīghraṃ rathaṃ ca kapilakṣaṇam ||3||

kāryaṃ hi sumahatpārtho gāṇḍīwena kariṣyati |
cakreṇa wāsudewaśca tanmadarthe pradīyatām ||4||

dadānītyewa waruṇaḥ pāwakaṃ pratyabhāṣata ||4||

tato'dbhutaṃ mahāwīryaṃ yaśaḥkīrtiwiwardhanam |
sarwaśastrairanādhṛṣyaṃ sarwaśastrapramāthi ca ||5||

sarwāyudhamahāmātraṃ parasenāpradharṣaṇam ||5||

ekaṃ śatasahasreṇa saṃmitaṃ rāṣṭrawardhanam |
citramuccāwacairwarṇaiḥ śobhitaṃ ślakṣṇamawraṇam ||6||

dewadānawagandharwaiḥ pūjitaṃ śāśwatīḥ samāḥ |
prādādwai dhanuratnaṃ tadakṣayyau ca maheṣudhī ||7||

rathaṃ ca diwyāśwayujaṃ kapiprawaraketanam |
upetaṃ rājatairaśwairgāndharwairhemamālibhiḥ ||8||

pāṇḍurābhrapratīkāśairmanowāyusamairjawe ||8||

sarwopakaraṇairyuktamajayyaṃ dewadānawaiḥ |
bhānumantaṃ mahāghoṣaṃ sarwabhūtamanoharam ||9||

sasarja yatswatapasā bhauwano bhuwanaprabhuḥ |
prajāpatiranirdeśyaṃ yasya rūpaṃ raweriwa ||10||

yaṃ sma somaḥ samāruhya dānawānajayatprabhuḥ |
nagameghapratīkāśaṃ jwalantamiwa ca śriyā ||11||

āśritā taṃ rathaśreṣṭhaṃ śakrāyudhasamā śubhā |
tāpanīyā surucirā dhwajayaṣṭiranuttamā ||12||

tasyāṃ tu wānaro diwyaḥ siṃhaśārdūlalakṣaṇaḥ |
winardanniwa tatrasthaḥ saṃsthito mūrdhnyaśobhata ||13||

dhwaje bhūtāni tatrāsanwiwidhāni mahānti ca |
nādena ripusainyānāṃ yeṣāṃ sañjñā praṇaśyati ||14||

sa taṃ nānāpatākābhiḥ śobhitaṃ rathamuttamam |
pradakṣiṇamupāwṛtya daiwatebhyaḥ praṇamya ca ||15||

saṃnaddhaḥ kawacī khaḍgī baddhagodhāṅgulitrawān |
āruroha rathaṃ pārtho wimānaṃ sukṛtī yathā ||16||

tacca diwyaṃ dhanuḥśreṣṭhaṃ brahmaṇā nirmitaṃ purā |
gāṇḍīwamupasaṅgṛhya babhūwa mudito'rjunaḥ ||17||

hutāśanaṃ namaskṛtya tatastadapi wīryawān |
jagrāha balamāsthāya jyayā ca yuyuje dhanuḥ ||18||

maurwyāṃ tu yujyamānāyāṃ balinā pāṇḍawena ha |
ye'śṛṇwankūjitaṃ tatra teṣāṃ wai wyathitaṃ manaḥ ||19||

labdhwā rathaṃ dhanuścaiwa tathākṣayyau maheṣudhī |
babhūwa kalyaḥ kaunteyaḥ prahṛṣṭaḥ sāhyakarmaṇi ||20||

wajranābhaṃ tataścakraṃ dadau kṛṣṇāya pāwakaḥ |
āgneyamastraṃ dayitaṃ sa ca kalyo'bhawattadā ||21||

abrawītpāwakaścainametena madhusūdana |
amānuṣānapi raṇe wijeṣyasi na saṃśayaḥ ||22||

anena twaṃ manuṣyāṇāṃ dewānāmapi cāhawe |
rakṣaḥpiśācadaityānāṃ nāgānāṃ cādhikaḥ sadā ||23||

bhawiṣyasi na saṃdehaḥ prawarārinibarhaṇe ||23||

kṣiptaṃ kṣiptaṃ raṇe caitattwayā mādhawa śatruṣu |
hatwāpratihataṃ saṅkhye pāṇimeṣyati te punaḥ ||24||

waruṇaśca dadau tasmai gadāmaśaniniḥswanām |
daityāntakaraṇīṃ ghorāṃ nāmnā kaumodakīṃ hareḥ ||25||

tataḥ pāwakamabrūtāṃ prahṛṣṭau kṛṣṇapāṇḍawau |
kṛtāstrau śastrasampannau rathinau dhwajināwapi ||26||

kalyau swo bhagawanyoddhumapi sarwaiḥ surāsuraiḥ |
kiṃ punarwajriṇaikena pannagārthe yuyutsunā ||27||

arjuna uwāca||

cakramastraṃ ca wārṣṇeyo wisṛjanyudhi wīryawān |
triṣu lokeṣu tannāsti yanna jīyājjanārdanaḥ ||28||

gāṇḍīwaṃ dhanurādāya tathākṣayyau maheṣudhī |
ahamapyutsahe lokānwijetuṃ yudhi pāwaka ||29||

sarwataḥ pariwāryainaṃ dāwena mahatā prabho |
kāmaṃ samprajwalādyaiwa kalyau swaḥ sāhyakarmaṇi ||30||

waiśampāyana uwāca||

ewamuktaḥ sa bhagawāndāśārheṇārjunena ca |
taijasaṃ rūpamāsthāya dāwaṃ dagdhuṃ pracakrame ||31||

sarwataḥ pariwāryātha saptārcirjwalanastadā |
dadāha khāṇḍawaṃ kruddho yugāntamiwa darśayan ||32||

parigṛhya samāwiṣṭastadwanaṃ bharatarṣabha |
meghastanitanirghoṣaṃ sarwabhūtāni nirdahan ||33||

dahyatastasya wibabhau rūpaṃ dāwasya bhārata |
meroriwa nagendrasya kāñcanasya mahādyuteḥ ||34||






                  217


waiśampāyana uwāca||

tau rathābhyāṃ narawyāghrau dāwasyobhayataḥ sthitau |
dikṣu sarwāsu bhūtānāṃ cakrāte kadanaṃ mahat ||1||

yatra yatra hi dṛśyante prāṇinaḥ khāṇḍawālayāḥ |
palāyantastatra tatra tau wīrau paryadhāwatām ||2||

chidraṃ hi na prapaśyanti rathayorāśuwikramāt |
āwiddhāwiwa dṛśyete rathinau tau rathottamau ||3||

khāṇḍawe dahyamāne tu bhūtānyatha sahasraśaḥ |
utpeturbhairawānnādānwinadanto diśo daśa ||4||

dagdhaikadeśā bahawo niṣṭaptāśca tathāpare |
sphuṭitākṣā wiśīrṇāśca wiplutāśca wicetasaḥ ||5||

samāliṅgya sutānanye pitṛnmātṛṃstathāpare |
tyaktuṃ na śekuḥ snehena tathaiwa nidhanaṃ gatāḥ ||6||

wikṛtairdarśanairanye samutpetuḥ sahasraśaḥ |
tatra tatra wighūrṇantaḥ punaragnau prapedire ||7||

dagdhapakṣākṣicaraṇā wiceṣṭanto mahītale |
tatra tatra sma dṛśyante winaśyantaḥ śarīriṇaḥ ||8||

jalasthāneṣu sarweṣu kwāthyamāneṣu bhārata |
gatasattwāḥ sma dṛśyante kūrmamatsyāḥ sahasraśaḥ ||9||

śarīraiḥ sampradīptaiśca dehawanta iwāgnayaḥ |
adṛśyanta wane tasminprāṇinaḥ prāṇasaṅkṣaye ||10||

tāṃstathotpatataḥ pārthaḥ śaraiḥ sañchidya khaṇḍaśaḥ |
dīpyamāne tataḥ prāsyatprahasankṛṣṇawartmani ||11||

te śarācitasarwāṅgā winadanto mahārawān |
ūrdhwamutpatya wegena nipetuḥ pāwake punaḥ ||12||

śarairabhyāhatānāṃ ca dahyatāṃ ca wanaukasām |
wirāwaḥ śrūyate ha sma samudrasyewa mathyataḥ ||13||

wahneścāpi prahṛṣṭasya khamutpeturmahārciṣaḥ |
janayāmāsurudwegaṃ sumahāntaṃ diwaukasām ||14||

tato jagmurmahātmānaḥ sarwa ewa diwaukasaḥ |
śaraṇaṃ dewarājānaṃ sahasrākṣaṃ puraṃdaram ||15||

dewā ūcuḥ||

kiṃ nwime mānawāḥ sarwe dahyante kṛṣṇawartmanā |
kaccinna saṅkṣayaḥ prāpto lokānāmamareśwara ||16||

waiśampāyana uwāca||

tacchrutwā wṛtrahā tebhyaḥ swayamewānwawekṣya ca |
khāṇḍawasya wimokṣārthaṃ prayayau hariwāhanaḥ ||17||

mahatā meghajālena nānārūpeṇa wajrabhṛt |
ākāśaṃ samawastīrya prawawarṣa sureśwaraḥ ||18||

tato'kṣamātrā wisṛjandhārāḥ śatasahasraśaḥ |
abhyawarṣatsahasrākṣaḥ pāwakaṃ khāṇḍawaṃ prati ||19||

asamprāptāstu tā dhārāstejasā jātawedasaḥ |
kha ewa samaśuṣyanta na kāścitpāwakaṃ gatāḥ ||20||

tato namucihā kruddho bhṛśamarciṣmatastadā |
punarewābhyawarṣattamambhaḥ prawisṛjanbahu ||21||

arcirdhārābhisambaddhaṃ dhūmawidyutsamākulam |
babhūwa tadwanaṃ ghoraṃ stanayitnusaghoṣawat ||22||






                  218


waiśampāyana uwāca||

tasyābhiwarṣato wāri pāṇḍawaḥ pratyawārayat |
śarawarṣeṇa bībhatsuruttamāstrāṇi darśayan ||1||

śaraiḥ samantataḥ sarwaṃ khāṇḍawaṃ cāpi pāṇḍawaḥ |
chādayāmāsa tadwarṣamapakṛṣya tato wanāt ||2||

na ca sma kiñcicchaknoti bhūtaṃ niścarituṃ tataḥ |
sañchādyamāne khagamairasyatā sawyasācinā ||3||

takṣakastu na tatrāsītsarparājo mahābalaḥ |
dahyamāne wane tasminkurukṣetre'bhawattadā ||4||

aśwasenastu tatrāsīttakṣakasya suto balī |
sa yatnamakarottīwraṃ mokṣārthaṃ hawyawāhanāt ||5||

na śaśāka winirgantuṃ kaunteyaśarapīḍitaḥ |
mokṣayāmāsa taṃ mātā nigīrya bhujagātmajā ||6||

tasya pūrwaṃ śiro grastaṃ pucchamasya nigīryate |
ūrdhwamācakrame sā tu pannagī putragṛddhinī ||7||

tasyāstīkṣṇena bhallena pṛthudhāreṇa pāṇḍawaḥ |
śiraściccheda gacchantyāstāmapaśyatsureśwaraḥ ||8||

taṃ mumocayiṣurwajrī wātawarṣeṇa pāṇḍawam |
mohayāmāsa tatkālamaśwasenastwamucyata ||9||

tāṃ ca māyāṃ tadā dṛṣṭwā ghorāṃ nāgena wañcitaḥ |
dwidhā tridhā ca ciccheda khagatānewa bhārata ||10||

śaśāpa taṃ ca saṅkruddho bībhatsurjihmagāminam |
pāwako wāsudewaśca apratiṣṭho bhawediti ||11||

tato jiṣṇuḥ sahasrākṣaṃ khaṃ witatyeṣubhiḥ śitaiḥ |
yodhayāmāsa saṅkruddho wañcanāṃ tāmanusmaran ||12||

dewarāḍapi taṃ dṛṣṭwā saṃrabdhamiwa phalgunam |
swamastramasṛjaddīptaṃ yattatānākhilaṃ nabhaḥ ||13||

tato wāyurmahāghoṣaḥ kṣobhayansarwasāgarān |
wiyatstho'janayanmeghāñjaladhārāmuco''kulān ||14||

tadwighātārthamasṛjadarjuno'pyastramuttamam |
wāyawyamewābhimantrya pratipattiwiśāradaḥ ||15||

tenendrāśanimeghānāṃ wīryaujastadwināśitam |
jaladhārāśca tāḥ śoṣaṃ jagmurneśuśca widyutaḥ ||16||

kṣaṇena cābhawadwyoma sampraśāntarajastamaḥ |
sukhaśītānilaguṇaṃ prakṛtisthārkamaṇḍalam ||17||

niṣpratīkārahṛṣṭaśca hutabhugwiwidhākṛtiḥ |
prajajwālātulārciṣmānswanādaiḥ pūrayañjagat ||18||

kṛṣṇābhyāṃ rakṣitaṃ dṛṣṭwā taṃ ca dāwamahaṅkṛtāḥ |
samutpeturathākāśaṃ suparṇādyāḥ patatriṇaḥ ||19||

garuḍā wajrasadṛśaiḥ pakṣatuṇḍanakhaistathā |
prahartukāmāḥ sampeturākāśātkṛṣṇapāṇḍawau ||20||

tathaiworagasaṅghātāḥ pāṇḍawasya samīpataḥ |
utsṛjanto wiṣaṃ ghoraṃ niścerurjwalitānanāḥ ||21||

tāṃścakarta śaraiḥ pārthaḥ saroṣāndṛśya khecarān |
wiwaśāścāpatandīptaṃ dehābhāwāya pāwakam ||22||

tataḥ surāḥ sagandharwā yakṣarākṣasapannagāḥ |
utpeturnādamatulamutsṛjanto raṇārthiṇaḥ ||23||

ayaḥkaṇapacakrāśmabhuśuṇḍyudyatabāhawaḥ |
kṛṣṇapārthau jighāṃsantaḥ krodhasaṃmūrcchitaujasaḥ ||24||

teṣāmabhiwyāharatāṃ śastrawarṣaṃ ca muñcatām |
pramamāthottamāṅgāni bībhatsurniśitaiḥ śaraiḥ ||25||

kṛṣṇaśca sumahātejāścakreṇārinihā tadā |
daityadānawasaṅghānāṃ cakāra kadanaṃ mahat ||26||

athāpare śarairwiddhāścakrawegeritāstadā |
welāmiwa samāsādya wyātiṣṭhanta mahaujasaḥ ||27||

tataḥ śakro'bhisaṅkruddhastridaśānāṃ maheśwaraḥ |
pāṇḍuraṃ gajamāsthāya tāwubhau samabhidrawat ||28||

aśaniṃ gṛhya tarasā wajramastramawāsṛjat |
hatāwetāwiti prāha surānasurasūdanaḥ ||29||

tataḥ samudyatāṃ dṛṣṭwā dewendreṇa mahāśanim |
jagṛhuḥ sarwaśastrāṇi swāni swāni surāstadā ||30||

kāladaṇḍaṃ yamo rājā śibikāṃ ca dhaneśwaraḥ |
pāśaṃ ca waruṇastatra wicakraṃ ca tathā śiwaḥ ||31||

oṣadhīrdīpyamānāśca jagṛhāte'śwināwapi |
jagṛhe ca dhanurdhātā musalaṃ ca jayastathā ||32||

parwataṃ cāpi jagrāha kruddhastwaṣṭā mahābalaḥ |
aṃśastu śaktiṃ jagrāha mṛtyurdewaḥ paraśwadham ||33||

pragṛhya parighaṃ ghoraṃ wicacārāryamā api |
mitraśca kṣuraparyantaṃ cakraṃ gṛhya wyatiṣṭhata ||34||

pūṣā bhagaśca saṅkruddhaḥ sawitā ca wiśāṃ pate |
āttakārmukanistriṃśāḥ kṛṣṇapārthāwabhidrutāḥ ||35||

rudrāśca wasawaścaiwa marutaśca mahābalāḥ |
wiśwedewāstathā sādhyā dīpyamānāḥ swatejasā ||36||

ete cānye ca bahawo dewāstau puruṣottamau |
kṛṣṇapārthau jighāṃsantaḥ pratīyurwiwidhāyudhāḥ ||37||

tatrādbhutānyadṛśyanta nimittāni mahāhawe |
yugāntasamarūpāṇi bhūtotsādāya bhārata ||38||

tathā tu dṛṣṭwā saṃrabdhaṃ śakraṃ dewaiḥ sahācyutau |
abhītau yudhi durdharṣau tasthatuḥ sajjakārmukau ||39||

āgatāṃścaiwa tāndṛṣṭwā dewānekaikaśastataḥ |
nyawārayetāṃ saṅkruddhau bāṇairwajropamaistadā ||40||

asakṛdbhagnasaṅkalpāḥ surāśca bahuśaḥ kṛtāḥ |
bhayādraṇaṃ parityajya śakramewābhiśiśriyuḥ ||41||

dṛṣṭwā niwāritāndewānmādhawenārjunena ca |
āścaryamagamaṃstatra munayo diwi wiṣṭhitāḥ ||42||

śakraścāpi tayorwīryamupalabhyāsakṛdraṇe |
babhūwa paramaprīto bhūyaścaitāwayodhayat ||43||

tato'śmawarṣaṃ sumahadwyasṛjatpākaśāsanaḥ |
bhūya ewa tadā wīryaṃ jijñāsuḥ sawyasācinaḥ ||44||

taccharairarjuno warṣaṃ pratijaghne'tyamarṣaṇaḥ ||44||

wiphalaṃ kriyamāṇaṃ tatsamprekṣya ca śatakratuḥ |
bhūyaḥ saṃwardhayāmāsa tadwarṣaṃ dewarāḍatha ||45||

so'śmawarṣaṃ mahāwegairiṣubhiḥ pākaśāsaniḥ |
wilayaṃ gamayāmāsa harṣayanpitaraṃ tadā ||46||

samutpāṭya tu pāṇibhyāṃ mandarācchikharaṃ mahat |
sadrumaṃ wyasṛjacchakro jighāṃsuḥ pāṇḍunandanam ||47||

tato'rjuno wegawadbhirjwalitāgrairajihmagaiḥ |
bāṇairwidhwaṃsayāmāsa gireḥ śṛṅgaṃ sahasradhā ||48||

girerwiśīryamāṇasya tasya rūpaṃ tadā babhau |
sārkacandragrahasyewa nabhasaḥ prawiśīryataḥ ||49||

tenāwākpatatā dāwe śailena mahatā bhṛśam |
bhūya ewa hatāstatra prāṇinaḥ khāṇḍawālayāḥ ||50||






                  219


waiśampāyana uwāca||

tathā śailanipātena bhīṣitāḥ khāṇḍawālayāḥ |
dānawā rākṣasā nāgāstarakṣwṛkṣawanaukasaḥ ||1||

dwipāḥ prabhinnāḥ śārdūlāḥ siṃhāḥ kesariṇastathā ||1||

mṛgāśca mahiṣāścaiwa śataśaḥ pakṣiṇastathā |
samudwignā wisasṛpustathānyā bhūtajātayaḥ ||2||

taṃ dāwaṃ samudīkṣantaḥ kṛṣṇau cābhyudyatāyudhau |
utpātanādaśabdena santrāsita iwābhawan ||3||

swatejobhāswaraṃ cakramutsasarja janārdanaḥ |
tena tā jātayaḥ kṣudrāḥ sadānawaniśācarāḥ ||4||

nikṛttāḥ śataśaḥ sarwā nipeturanalaṃ kṣaṇāt ||4||

adṛśyanrākṣasāstatra kṛṣṇacakrawidāritāḥ |
wasārudhirasampṛktāḥ sandhyāyāmiwa toyadāḥ ||5||

piśācānpakṣiṇo nāgānpaśūṃścāpi sahasraśaḥ |
nighnaṃścarati wārṣṇeyaḥ kālawattatra bhārata ||6||

kṣiptaṃ kṣiptaṃ hi taccakraṃ kṛṣṇasyāmitraghātinaḥ |
hatwānekāni sattwāni pāṇimeti punaḥ punaḥ ||7||

tathā tu nighnatastasya sarwasattwāni bhārata |
babhūwa rūpamatyugraṃ sarwabhūtātmanastadā ||8||

sametānāṃ ca dewānāṃ dānawānāṃ ca sarwaśaḥ |
wijetā nābhawatkaścitkṛṣṇapāṇḍawayormṛdhe ||9||

tayorbalātparitrātuṃ taṃ dāwaṃ tu yadā surāḥ |
nāśaknuwañśamayituṃ tadābhūwanparāṅmukhāḥ ||10||

śatakratuśca samprekṣya wimukhāndewatāgaṇān |
babhūwāwasthitaḥ prītaḥ praśaṃsankṛṣṇapāṇḍawau ||11||

niwṛtteṣu tu deweṣu wāguwācāśarīriṇī |
śatakratumabhiprekṣya mahāgambhīraniḥswanā ||12||

na te sakhā saṃnihitastakṣakaḥ pannagottamaḥ |
dāhakāle khāṇḍawasya kurukṣetraṃ gato hyasau ||13||

na ca śakyau twayā jetuṃ yuddhe'sminsamawasthitau |
wāsudewārjunau śakra nibodhedaṃ waco mama ||14||

naranārāyaṇau dewau tāwetau wiśrutau diwi |
bhawānapyabhijānāti yadwīryau yatparākramau ||15||

naitau śakyau durādharṣau wijetumajitau yudhi |
api sarweṣu lokeṣu purāṇāwṛṣisattamau ||16||

pūjanīyatamāwetāwapi sarwaiḥ surāsuraiḥ |
sayakṣarakṣogandharwanarakiṃnarapannagaiḥ ||17||

tasmāditaḥ suraiḥ sārdhaṃ gantumarhasi wāsawa |
diṣṭaṃ cāpyanupaśyaitatkhāṇḍawasya wināśanam ||18||

iti wācamabhiśrutya tathyamityamareśwaraḥ |
kopāmarṣau samutsṛjya sampratasthe diwaṃ tadā ||19||

taṃ prasthitaṃ mahātmānaṃ samawekṣya diwaukasaḥ |
twaritāḥ sahitā rājannanujagmuḥ śatakratum ||20||

dewarājaṃ tadā yāntaṃ saha dewairudīkṣya tu |
wāsudewārjunau wīrau siṃhanādaṃ winedatuḥ ||21||

dewarāje gate rājanprahṛṣṭau kṛṣṇapāṇḍawau |
nirwiśaṅkaṃ punardāwaṃ dāhayāmāsatustadā ||22||

sa māruta iwābhrāṇi nāśayitwārjunaḥ surān |
wyadhamaccharasampātaiḥ prāṇinaḥ khāṇḍawālayān ||23||

na ca sma kiñcicchaknoti bhūtaṃ niścarituṃ tataḥ |
sañchidyamānamiṣubhirasyatā sawyasācinā ||24||

nāśakaṃstatra bhūtāni mahāntyapi raṇe'rjunam |
nirīkṣitumamogheṣuṃ kariṣyanti kuto raṇam ||25||

śatenaikaṃ ca wiwyādha śataṃ caikena patriṇā |
wyasawaste'patannagnau sākṣātkālahatā iwa ||26||

na cālabhanta te śarma rodhaḥsu wiṣameṣu ca |
pitṛdewaniwāseṣu santāpaścāpyajāyata ||27||

bhūtasaṅghasahasrāśca dīnāścakrurmahāswanam |
ruruwurwāraṇāścaiwa tathaiwa mṛgapakṣiṇaḥ ||28||

tena śabdena witresurgaṅgodadhicarā jhaṣāḥ ||28||

na hyarjunaṃ mahābāhuṃ nāpi kṛṣṇaṃ mahābalam |
nirīkṣituṃ wai śaknoti kaścidyoddhuṃ kutaḥ punaḥ ||29||

ekāyanagatā ye'pi niṣpatantyatra kecana |
rākṣasāndānawānnāgāñjaghne cakreṇa tānhariḥ ||30||

te wibhinnaśirodehāścakrawegādgatāsawaḥ |
peturāsye mahākāyā dīptasya wasuretasaḥ ||31||

sa māṃsarudhiraughaiśca medaughaiśca samīritaḥ |
uparyākāśago wahnirwidhūmaḥ samadṛśyata ||32||

dīptākṣo dīptajihwaśca dīptawyāttamahānanaḥ |
dīptordhwakeśaḥ piṅgākṣaḥ pibanprāṇabhṛtāṃ wasām ||33||

tāṃ sa kṛṣṇārjunakṛtāṃ sudhāṃ prāpya hutāśanaḥ |
babhūwa muditastṛptaḥ parāṃ nirwṛtimāgataḥ ||34||

athāsuraṃ mayaṃ nāma takṣakasya niweśanāt |
wipradrawantaṃ sahasā dadarśa madhusūdanaḥ ||35||

tamagniḥ prārthayāmāsa didhakṣurwātasārathiḥ |
dehawānwai jaṭī bhūtwā nadaṃśca jalado yathā ||36||

jighāṃsurwāsudewaśca cakramudyamya wiṣṭhitaḥ ||36||

sa cakramudyataṃ dṛṣṭwā didhakṣuṃ ca hutāśanam |
abhidhāwārjunetyewaṃ mayaścukrośa bhārata ||37||

tasya bhītaswanaṃ śrutwā mā bhairiti dhanañjayaḥ |
pratyuwāca mayaṃ pārtho jīwayanniwa bhārata ||38||

taṃ pārthenābhaye datte namucerbhrātaraṃ mayam |
na hantumaicchaddāśārhaḥ pāwako na dadāha ca ||39||

tasminwane dahyamāne ṣaḍagnirna dadāha ca |
aśwasenaṃ mayaṃ cāpi caturaḥ śārṅgakāniti ||40||






              śārṃgakopākhyānam
                  220


janamejaya uwāca||

kimarthaṃ śārṅgakānagnirna dadāha tathāgate |
tasminwane dahyamāne brahmannetadwadāśu me ||1||

adāhe hyaśwasenasya dānawasya mayasya ca |
kāraṇaṃ kīrtitaṃ brahmañśārṅgakānāṃ na kīrtitam ||2||

tadetadadbhutaṃ brahmañśārṅgānāmawināśanam |
kīrtayaswāgnisaṃmarde kathaṃ te na wināśitāḥ ||3||

waiśampāyana uwāca||

yadarthaṃ śārṅgakānagnirna dadāha tathāgate |
tatte sarwaṃ yathāwṛttaṃ kathayiṣyāmi bhārata ||4||

dharmajñānāṃ mukhyatamastapaswī saṃśitawrataḥ |
āsīnmaharṣiḥ śrutawānmandapāla iti śrutaḥ ||5||

sa mārgamāsthito rājannṛṣīṇāmūrdhwaretasām |
swādhyāyawāndharmaratastapaswī wijitendriyaḥ ||6||

sa gatwā tapasaḥ pāraṃ dehamutsṛjya bhārata |
jagāma pitṛlokāya na lebhe tatra tatphalam ||7||

sa lokānaphalāndṛṣṭwā tapasā nirjitānapi |
papraccha dharmarājasya samīpasthāndiwaukasaḥ ||8||

kimarthamāwṛtā lokā mamaite tapasārjitāḥ |
kiṃ mayā na kṛtaṃ tatra yasyedaṃ karmaṇaḥ phalam ||9||

tatrāhaṃ tatkariṣyāmi yadarthamidamāwṛtam |
phalametasya tapasaḥ kathayadhwaṃ diwaukasaḥ ||10||

dewā ūcuḥ||

ṛṇino mānawā brahmañjāyante yena tacchṛṇu |
kriyābhirbrahmacaryeṇa prajayā ca na saṃśayaḥ ||11||

tadapākriyate sarwaṃ yajñena tapasā sutaiḥ |
tapaswī yajñakṛccāsi na tu te widyate prajā ||12||

ta ime prasawasyārthe tawa lokāḥ samāwṛtāḥ |
prajāyaswa tato lokānupabhoktāsi śāśwatān ||13||

punnāmno narakātputrastrātīti pitaraṃ mune |
tasmādapatyasantāne yataswa dwijasattama ||14||

waiśampāyana uwāca||

tacchrutwā mandapālastu teṣāṃ wākyaṃ diwaukasām |
kwa nu śīghramapatyaṃ syādbahulaṃ cetyacintayat ||15||

sa cintayannabhyagacchadbahulaprasawānkhagān |
śārṅgikāṃ śārṅgako bhūtwā jaritāṃ samupeyiwān ||16||

tasyāṃ putrānajanayaccaturo brahmawādinaḥ |
tānapāsya sa tatraiwa jagāma lapitāṃ prati ||17||

bālānsutānaṇḍagatānmātrā saha munirwane ||17||

tasmingate mahābhāge lapitāṃ prati bhārata |
apatyasnehasaṃwignā jaritā bahwacintayat ||18||

tena tyaktānasantyājyānṛṣīnaṇḍagatānwane |
nājahatputrakānārtā jaritā khāṇḍawe nṛpa ||19||

babhāra caitānsañjātānswawṛttyā snehawiklawā ||19||

tato'gniṃ khāṇḍawaṃ dagdhumāyāntaṃ dṛṣṭawānṛṣiḥ |
mandapālaścaraṃstasminwane lapitayā saha ||20||

taṃ saṅkalpaṃ widitwāsya jñātwā putrāṃśca bālakān |
so'bhituṣṭāwa wiprarṣirbrāhmaṇo jātawedasam ||21||

putrānparidadadbhīto lokapālaṃ mahaujasam ||21||

mandapāla uwāca||

twamagne sarwadewānāṃ mukhaṃ twamasi hawyawāṭ |
twamantaḥ sarwabhūtānāṃ gūḍhaścarasi pāwaka ||22||

twāmekamāhuḥ kawayastwāmāhustriwidhaṃ punaḥ |
twāmaṣṭadhā kalpayitwā yajñawāhamakalpayan ||23||

twayā sṛṣṭamidaṃ wiśwaṃ wadanti paramarṣayaḥ |
twadṛte hi jagatkṛtsnaṃ sadyo na syāddhutāśana ||24||

tubhyaṃ kṛtwā namo wiprāḥ swakarmawijitāṃ gatim |
gacchanti saha patnībhiḥ sutairapi ca śāśwatīm ||25||

twāmagne jaladānāhuḥ khe wiṣaktānsawidyutaḥ |
dahanti sarwabhūtāni twatto niṣkramya hāyanāḥ ||26||

jātawedastawaiweyaṃ wiśwasṛṣṭirmahādyute |
tawaiwa karma wihitaṃ bhūtaṃ sarwaṃ carācaram ||27||

twayāpo wihitāḥ pūrwaṃ twayi sarwamidaṃ jagat |
twayi hawyaṃ ca kawyaṃ ca yathāwatsampratiṣṭhitam ||28||

agne twamewa jwalanastwaṃ dhātā twaṃ bṛhaspatiḥ |
twamaświnau yamau mitraḥ somastwamasi cānilaḥ ||29||

waiśampāyana uwāca||

ewaṃ stutastatastena mandapālena pāwakaḥ |
tutoṣa tasya nṛpate muneramitatejasaḥ ||30||

uwāca cainaṃ prītātmā kimiṣṭaṃ karawāṇi te ||30||

tamabrawīnmandapālaḥ prāñjalirhawyawāhanam |
pradahankhāṇḍawaṃ dāwaṃ mama putrānwisarjaya ||31||

tatheti tatpratiśrutya bhagawānhawyawāhanaḥ |
khāṇḍawe tena kālena prajajwāla didhakṣayā ||32||






                  221


waiśampāyana uwāca||

tataḥ prajwalite śukre śārṅgakāste suduḥkhitāḥ |
wyathitāḥ paramodwignā nādhijagmuḥ parāyaṇam ||1||

niśāmya putrakānbālānmātā teṣāṃ tapaswinī |
jaritā duḥkhasantaptā wilalāpa nareśwara ||2||

ayamagnirdahankakṣamita āyāti bhīṣaṇaḥ |
jagatsaṃdīpayanbhīmo mama duḥkhawiwardhanaḥ ||3||

ime ca māṃ karṣayanti śiśawo mandacetasaḥ |
abarhāścaraṇairhīnāḥ pūrweṣāṃ naḥ parāyaṇam ||4||

trāsayaṃścāyamāyāti lelihāno mahīruhān ||4||

aśaktimattwācca sutā na śaktāḥ saraṇe mama |
ādāya ca na śaktāsmi putrānsaritumanyataḥ ||5||

na ca tyaktumahaṃ śaktā hṛdayaṃ dūyatīwa me |
kaṃ nu jahyāmahaṃ putraṃ kamādāya wrajāmyaham ||6||

kiṃ nu me syātkṛtaṃ kṛtwā manyadhwaṃ putrakāḥ katham |
cintayānā wimokṣaṃ wo nādhigacchāmi kiñcana ||7||

chādayitwā ca wo gātraiḥ kariṣye maraṇaṃ saha ||7||

jaritārau kulaṃ hīdaṃ jyeṣṭhatwena pratiṣṭhitam |
sārisṛkwaḥ prajāyeta pitṛṇāṃ kulawardhanaḥ ||8||

stambamitrastapaḥ kuryāddroṇo brahmawiduttamaḥ |
ityewamuktwā prayayau pitā wo nirghṛṇaḥ purā ||9||

kamupādāya śakyeta gantuṃ kasyāpaduttamā |
kiṃ nu kṛtwā kṛtaṃ kāryaṃ bhawediti ca wihwalā ||10||

nāpaśyatswadhiyā mokṣaṃ swasutānāṃ tadānalāt |
ewaṃ bruwantīṃ śārṅgāste pratyūcuratha mātaram ||11||

snehamutsṛjya mātastwaṃ pata yatra na hawyawāṭ |
asmāsu hi winaṣṭeṣu bhawitāraḥ sutāstawa ||12||

twayi mātarwinaṣṭāyāṃ na naḥ syātkulasantatiḥ ||12||

anwawekṣyaitadubhayaṃ kṣamaṃ syādyatkulasya naḥ |
tadwai kartuṃ paraḥ kālo mātareṣa bhawettawa ||13||

mā wai kulawināśāya snehaṃ kārṣīḥ suteṣu naḥ |
na hīdaṃ karma moghaṃ syāllokakāmasya naḥ pituḥ ||14||

jaritowāca||

idamākhorbilaṃ bhūmau wṛkṣasyāsya samīpataḥ |
tadāwiśadhwaṃ twaritā wahneratra na wo bhayam ||15||

tato'haṃ pāṃsunā chidramapidhāsyāmi putrakāḥ |
ewaṃ pratikṛtaṃ manye jwalataḥ kṛṣṇawartmanaḥ ||16||

tata eṣyāmyatīte'gnau wihartuṃ pāṃsusañcayam |
rocatāmeṣa wopāyo wimokṣāya hutāśanāt ||17||

śārṅgakā ūcuḥ||

abarhānmāṃsabhūtānnaḥ krawyādākhurwināśayet |
paśyamānā bhayamidaṃ na śakṣyāmo niṣewitum ||18||

kathamagnirna no dahyātkathamākhurna bhakṣayet |
kathaṃ na syātpitā moghaḥ kathaṃ mātā dhriyeta naḥ ||19||

bila ākhorwināśaḥ syādagnerākāśacāriṇām |
anwawekṣyaitadubhayaṃ śreyāndāho na bhakṣaṇam ||20||

garhitaṃ maraṇaṃ naḥ syādākhunā khādatā bile |
śiṣṭādiṣṭaḥ parityāgaḥ śarīrasya hutāśanāt ||21||






                  222


jaritowāca||

asmādbilānniṣpatitaṃ śyena ākhuṃ jahāra tam |
kṣudraṃ gṛhītwā pādābhyāṃ bhayaṃ na bhawitā tataḥ ||1||

śārṅgakā ūcuḥ||

na hṛtaṃ taṃ wayaṃ widmaḥ śyenenākhuṃ kathañcana |
anye'pi bhawitāro'tra tebhyo'pi bhayamewa naḥ ||2||

saṃśayo hyagnirāgaccheddṛṣṭaṃ wāyorniwartanam |
mṛtyurno bilawāsibhyo bhawenmātarasaṃśayam ||3||

niḥsaṃśayātsaṃśayito mṛtyurmātarwiśiṣyate |
cara khe twaṃ yathānyāyaṃ putrānwetsyasi śobhanān ||4||

jaritowāca||

ahaṃ wai śyenamāyāntamadrākṣaṃ bilamantikāt |
sañcarantaṃ samādāya jahārākhuṃ bilādbalī ||5||

taṃ patantamahaṃ śyenaṃ twaritā pṛṣṭhato'nwagām |
āśiṣo'sya prayuñjānā harato mūṣakaṃ bilāt ||6||

yo no dweṣṭāramādāya śyenarāja pradhāwasi |
bhawa twaṃ diwamāsthāya niramitro hiraṇmayaḥ ||7||

yadā sa bhakṣitastena kṣudhitena patatriṇā |
tadāhaṃ tamanujñāpya pratyupāyāṃ gṛhānprati ||8||

prawiśadhwaṃ bilaṃ putrā wiśrabdhā nāsti wo bhayam |
śyenena mama paśyantyā hṛta ākhurna saṃśayaḥ ||9||

śārṅgakā ūcuḥ||

na widma wai wayaṃ mātarhṛtamākhumitaḥ purā |
awijñāya na śakṣyāmo bilamāwiśatuṃ wayam ||10||

jaritowāca||

ahaṃ hi taṃ prajānāmi hṛtaṃ śyenena mūṣakam |
ata ewa bhayaṃ nāsti kriyatāṃ wacanaṃ mama ||11||

śārṅgakā ūcuḥ||

na twaṃ mithyopacāreṇa mokṣayethā bhayaṃ mahat |
samākuleṣu jñāneṣu na buddhikṛtamewa tat ||12||

na copakṛtamasmābhirna cāsmānwettha ye wayam |
pīḍyamānā bharasyasmānkā satī ke wayaṃ tawa ||13||

taruṇī darśanīyāsi samarthā bhartureṣaṇe |
anugaccha swabhartāraṃ putrānāpsyasi śobhanān ||14||

wayamapyagnimāwiśya lokānprāpsyāmahe śubhān |
athāsmānna dahedagnirāyāstwaṃ punarewa naḥ ||15||

waiśampāyana uwāca||

ewamuktā tataḥ śārṅgī putrānutsṛjya khāṇḍawe |
jagāma twaritā deśaṃ kṣemamagneranāśrayam ||16||

tatastīkṣṇārcirabhyāgājjwalito hawyawāhanaḥ |
yatra śārṅgā babhūwuste mandapālasya putrakāḥ ||17||

te śārṅgā jwalanaṃ dṛṣṭwā jwalitaṃ swena tejasā |
jaritāristato wācaṃ śrāwayāmāsa pāwakam ||18||






                  223


jaritāriruwāca||

purataḥ kṛcchrakālasya dhīmāñjāgarti pūruṣaḥ |
sa kṛcchrakālaṃ samprāpya wyathāṃ naiwaiti karhicit ||1||

yastu kṛcchramasamprāptaṃ wicetā nāwabudhyate |
sa kṛcchrakāle wyathito na prajānāti kiñcana ||2||

sārisṛkwa uwāca||

dhīrastwamasi medhāwī prāṇakṛcchramidaṃ ca naḥ |
śūraḥ prājño bahūnāṃ hi bhawatyeko na saṃśayaḥ ||3||

stambamitra uwāca||

jyeṣṭhastrātā bhawati wai jyeṣṭho muñcati kṛcchrataḥ |
jyeṣṭhaścenna prajānāti kanīyānkiṃ kariṣyati ||4||

droṇa uwāca||

hiraṇyaretāstwarito jwalannāyāti naḥ kṣayam |
saptajihwo'nalaḥ kṣāmo lelihānopasarpati ||5||

waiśampāyana uwāca||

ewamukto bhrātṛbhistu jaritārirwibhāwasum |
tuṣṭāwa prāñjalirbhūtwā yathā tacchṛṇu pārthiwa ||6||

jaritāriruwāca||

ātmāsi wāyoḥ pawanaḥ śarīramuta wīrudhām |
yonirāpaśca te śukra yonistwamasi cāmbhasaḥ ||7||

ūrdhwaṃ cādhaśca gacchanti wisarpanti ca pārśwataḥ |
arciṣaste mahāwīrya raśmayaḥ sawituryathā ||8||

sārisṛkwa uwāca||

mātā prapannā pitaraṃ na widmaḥ; pakṣāśca no na prajātābjaketo |
na nastrātā widyate'gne twadanya; stasmāddhi naḥ parirakṣaikawīra ||9||

yadagne te śiwaṃ rūpaṃ ye ca te sapta hetayaḥ |
tena naḥ parirakṣādya īḍitaḥ śaraṇaiṣiṇaḥ ||10||

twamewaikastapase jātawedo; nānyastaptā widyate goṣu dewa |
ṛṣīnasmānbālakānpālayaswa; pareṇāsmānpraihi wai hawyawāha ||11||

stambamitra uwāca||

sarwamagne twamewaikastwayi sarwamidaṃ jagat |
twaṃ dhārayasi bhūtāni bhuwanaṃ twaṃ bibharṣi ca ||12||

twamagnirhawyawāhastwaṃ twamewa paramaṃ hawiḥ |
manīṣiṇastwāṃ yajante bahudhā caikadhaiwa ca ||13||

sṛṣṭwā lokāṃstrīnimānhawyawāha; prāpte kāle pacasi punaḥ samiddhaḥ |
sarwasyāsya bhuwanasya prasūti; stwamewāgne bhawasi punaḥ pratiṣṭhā ||14||

twamannaṃ prāṇināṃ bhuktamantarbhūto jagatpate |
nityaṃ prawṛddhaḥ pacasi twayi sarwaṃ pratiṣṭhitam ||15||

droṇa uwāca||

sūryo bhūtwā raśmibhirjātawedo; bhūmerambho bhūmijātānrasāṃśca |
wiśwānādāya punarutsargakāle; sṛṣṭwā wṛṣṭyā bhāwayasīha śukra ||16||

twatta etāḥ punaḥ śukra wīrudho haritacchadāḥ |
jāyante puṣkariṇyaśca samudraśca mahodadhiḥ ||17||

idaṃ wai sadma tigmāṃśo waruṇasya parāyaṇam |
śiwastrātā bhawāsmākaṃ māsmānadya wināśaya ||18||

piṅgākṣa lohitagrīwa kṛṣṇawartmanhutāśana |
pareṇa praihi muñcāsmānsāgarasya gṛhāniwa ||19||

waiśampāyana uwāca||

ewamukto jātawedā droṇenākliṣṭakarmaṇā |
droṇamāha pratītātmā mandapālapratijñayā ||20||

ṛṣirdroṇastwamasi wai brahmaitadwyāhṛtaṃ twayā |
īpsitaṃ te kariṣyāmi na ca te widyate bhayam ||21||

mandapālena yūyaṃ hi mama pūrwaṃ niweditāḥ |
warjayeḥ putrakānmahyaṃ dahandāwamiti sma ha ||22||

yacca tadwacanaṃ tasya twayā yacceha bhāṣitam |
ubhayaṃ me garīyastadbrūhi kiṃ karawāṇi te ||23||

bhṛśaṃ prīto'smi bhadraṃ te brahmanstotreṇa te wibho ||23||

droṇa uwāca||

ime mārjārakāḥ śukra nityamudwejayanti naḥ |
etānkuruṣwa daṃṣṭrāsu hawyawāha sabāndhawān ||24||

waiśampāyana uwāca||

tathā tatkṛtawānwahnirabhyanujñāya śārṅgakān |
dadāha khāṇḍawaṃ caiwa samiddho janamejaya ||25||






                  224


waiśampāyana uwāca||

mandapālo'pi kaurawya cintayānaḥ sutāṃstadā |
uktawānapyaśītāṃśuṃ naiwa sa sma na tapyate ||1||

sa tapyamānaḥ putrārthe lapitāmidamabrawīt |
kathaṃ nwaśaktāḥ plawane lapite mama putrakāḥ ||2||

wardhamāne hutawahe wāte śīghraṃ prawāyati |
asamarthā wimokṣāya bhawiṣyanti mamātmajāḥ ||3||

kathaṃ nwaśaktā trāṇāya mātā teṣāṃ tapaswinī |
bhawiṣyatyasukhāwiṣṭā putratrāṇamapaśyatī ||4||

kathaṃ nu saraṇe'śaktānpatane ca mamātmajān |
santapyamānā abhito wāśamānābhidhāwatī ||5||

jaritāriḥ kathaṃ putraḥ sārisṛkwaḥ kathaṃ ca me |
stambamitraḥ kathaṃ droṇaḥ kathaṃ sā ca tapaswinī ||6||

lālapyamānaṃ tamṛṣiṃ mandapālaṃ tathā wane |
lapitā pratyuwācedaṃ sāsūyamiwa bhārata ||7||

na te suteṣwawekṣāsti tānṛṣīnuktawānasi |
tejaswino wīryawanto na teṣāṃ jwalanādbhayam ||8||

tathāgnau te parīttāśca twayā hi mama saṃnidhau |
pratiśrutaṃ tathā ceti jwalanena mahātmanā ||9||

lokapālo'nṛtāṃ wācaṃ na tu waktā kathañcana |
samarthāste ca waktāro na te teṣwasti mānasam ||10||

tāmewa tu mamāmitrīṃ cintayanparitapyase |
dhruwaṃ mayi na te sneho yathā tasyāṃ purābhawat ||11||

na hi pakṣawatā nyāyyaṃ niḥsnehena suhṛjjane |
pīḍyamāna upadraṣṭuṃ śaktenātmā kathañcana ||12||

gaccha twaṃ jaritāmewa yadarthaṃ paritapyase |
cariṣyāmyahamapyekā yathā kāpuruṣe tathā ||13||

mandapāla uwāca||

nāhamewaṃ care loke yathā twamabhimanyase |
apatyahetorwicare tacca kṛcchragataṃ mama ||14||

bhūtaṃ hitwā bhawiṣye'rthe yo'walambeta mandadhīḥ |
awamanyeta taṃ loko yathecchasi tathā kuru ||15||

eṣa hi jwalamāno'gnirlelihāno mahīruhān |
dweṣyaṃ hi hṛdi santāpaṃ janayatyaśiwaṃ mama ||16||

waiśampāyana uwāca||

tasmāddeśādatikrānte jwalane jaritā tataḥ |
jagāma putrakānewa twaritā putragṛddhinī ||17||

sā tānkuśalinaḥ sarwānnirmuktāñjātawedasaḥ |
rorūyamāṇā kṛpaṇā sutāndṛṣṭawatī wane ||18||

aśraddheyatamaṃ teṣāṃ darśanaṃ sā punaḥ punaḥ |
ekaikaśaśca tānputrānkrośamānānwapadyata ||19||

tato'bhyagacchatsahasā mandapālo'pi bhārata |
atha te sarwa ewainaṃ nābhyanandanta wai sutāḥ ||20||

lālapyamānamekaikaṃ jaritāṃ ca punaḥ punaḥ |
nocuste wacanaṃ kiñcittamṛṣiṃ sādhwasādhu wā ||21||

mandapāla uwāca||

jyeṣṭhaḥ sutaste katamaḥ katamastadanantaraḥ |
madhyamaḥ katamaḥ putraḥ kaniṣṭhaḥ katamaśca te ||22||

ewaṃ bruwantaṃ duḥkhārtaṃ kiṃ māṃ na pratibhāṣase |
kṛtawānasmi hawyāśe naiwa śāntimito labhe ||23||

jaritowāca||

kiṃ te jyeṣṭhe sute kāryaṃ kimanantarajena wā |
kiṃ ca te madhyame kāryaṃ kiṃ kaniṣṭhe tapaswini ||24||

yastwaṃ māṃ sarwaśo hīnāmutsṛjyāsi gataḥ purā |
tāmewa lapitāṃ gaccha taruṇīṃ cāruhāsinīm ||25||

mandapāla uwāca||

na strīṇāṃ widyate kiñcidanyatra puruṣāntarāt |
sāpatnakamṛte loke bhawitawyaṃ hi tattathā ||26||

suwratāpi hi kalyāṇī sarwalokapariśrutā |
arundhatī paryaśaṅkadwasiṣṭhamṛṣisattamam ||27||

wiśuddhabhāwamatyantaṃ sadā priyahite ratam |
saptarṣimadhyagaṃ wīramawamene ca taṃ munim ||28||

apadhyānena sā tena dhūmāruṇasamaprabhā |
lakṣyālakṣyā nābhirūpā nimittamiwa lakṣyate ||29||

apatyahetoḥ samprāptaṃ tathā twamapi māmiha |
iṣṭamewaṅgate hitwā sā tathaiwa ca wartase ||30||

naiwa bhāryeti wiśwāsaḥ kāryaḥ puṃsā kathañcana |
na hi kāryamanudhyāti bhāryā putrawatī satī ||31||

waiśampāyana uwāca||

tataste sarwa ewainaṃ putrāḥ samyagupāsire |
sa ca tānātmajānrājannāśwāsayitumārabhat ||32||






                  225


mandapāla uwāca||

yuṣmākaṃ parirakṣārthaṃ wijñapto jwalano mayā |
agninā ca tathetyewaṃ pūrwamewa pratiśrutam ||1||

agnerwacanamājñāya māturdharmajñatāṃ ca waḥ |
yuṣmākaṃ ca paraṃ wīryaṃ nāhaṃ pūrwamihāgataḥ ||2||

na santāpo hi waḥ kāryaḥ putrakā maraṇaṃ prati |
ṛṣīnweda hutāśo'pi brahma tadwiditaṃ ca waḥ ||3||

waiśampāyana uwāca||

ewamāśwāsya putrānsa bhāryāṃ cādāya bhārata |
mandapālastato deśādanyaṃ deśaṃ jagāma ha ||4||

bhagawānapi tigmāṃśuḥ samiddhaṃ khāṇḍawaṃ wanam |
dadāha saha kṛṣṇābhyāṃ janayañjagato'bhayam ||5||

wasāmedowahāḥ kulyāstatra pītwā ca pāwakaḥ |
agacchatparamāṃ tṛptiṃ darśayāmāsa cārjunam ||6||

tato'ntarikṣādbhagawānawatīrya sureśwaraḥ |
marudgaṇawṛtaḥ pārthaṃ mādhawaṃ cābrawīdidam ||7||

kṛtaṃ yuwābhyāṃ karmedamamarairapi duṣkaram |
warānwṛṇītaṃ tuṣṭo'smi durlabhānapyamānuṣān ||8||

pārthastu warayāmāsa śakrādastrāṇi sarwaśaḥ |
grahītuṃ tacca śakro'sya tadā kālaṃ cakāra ha ||9||

yadā prasanno bhagawānmahādewo bhawiṣyati |
tubhyaṃ tadā pradāsyāmi pāṇḍawāstrāṇi sarwaśaḥ ||10||

ahamewa ca taṃ kālaṃ wetsyāmi kurunandana |
tapasā mahatā cāpi dāsyāmi tawa tānyaham ||11||

āgneyāni ca sarwāṇi wāyawyāni tathaiwa ca |
madīyāni ca sarwāṇi grahīṣyasi dhanañjaya ||12||

wāsudewo'pi jagrāha prītiṃ pārthena śāśwatīm |
dadau ca tasmai dewendrastaṃ waraṃ prītimāṃstadā ||13||

dattwā tābhyāṃ waraṃ prītaḥ saha dewairmarutpatiḥ |
hutāśanamanujñāpya jagāma tridiwaṃ punaḥ ||14||

pāwakaścāpi taṃ dāwaṃ dagdhwā samṛgapakṣiṇam |
ahāni pañca caikaṃ ca wirarāma sutarpitaḥ ||15||

jagdhwā māṃsāni pītwā ca medāṃsi rudhirāṇi ca |
yuktaḥ paramayā prītyā tāwuwāca wiśāṃ pate ||16||

yuwābhyāṃ puruṣāgryābhyāṃ tarpito'smi yathāsukham |
anujānāmi wāṃ wīrau carataṃ yatra wāñchitam ||17||

ewaṃ tau samanujñātau pāwakena mahātmanā |
arjuno wāsudewaśca dānawaśca mayastathā ||18||

parikramya tataḥ sarwe trayo'pi bharatarṣabha |
ramaṇīye nadīkūle sahitāḥ samupāwiśan ||19||







Mahabharata Critical Edition Only for Personal Studies
Encoding: ISCII
Electronic text (C) Bhandarkar Oriental Research Institute,
Pune, India, 1999

