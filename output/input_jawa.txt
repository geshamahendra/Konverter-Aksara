#Awiǥnamāstu#

#praŧamas saṙggaḥ#
<śroñca>:1.

hana sira ratu dibya rĕṅön,
praśāsta riŋ rāt musuḥ nira praṇata,
jaya paṇḍita riŋ aji kabèḥ,
saŋ daśaraŧa nāma tamoli*

sira ta triwikramapita,
pinakabapa ƀaṭāra wiṣṇu maŋ janma,
Inaka nikaŋ ƀuwana kabèḥ,
ya ta don ira nimitta niŋ janma*

guṇamānta saŋ daśaraŧa,
wruḥ sira riŋ wéda ƀakti riŋ déwa,
taṙ malupèŋ pitrĕpūja,
māsiḥ ta sirèŋ swagotra kabèḥ*

rāgādi musuḥ maparö,
riŋ hati ya toṅgwanya tan madoḥ riŋ awak,
yékā tan hana ri sira,
prawīra wihikan sirèŋ nīti*

kadi méǥa maṅhudanakĕn,
paḍa nira yaṙ wèhakĕn nikaŋ dana,
dīnānđa krĕpaṇa ya winèḥ,
ṅuni-ṅuni ḍaṅhyaŋ ḍaŋ ācāṙyya*

mwaŋ satya ta sira mojar,
riŋ anak kĕbi towi taṙ mrĕṣawāda,
ṅuni-ṅuni yan ri para jana, 
priyahita sojaṙ nirātiśaya*

saꝑala sira rākṣakèŋ rāt,
tuwi sira mitra hyaŋ indra ƀakti tĕmĕn,
māhéśwara ta sira lanā,
śiwaƀakti ginöŋ lanā ginawé*

Ikanaŋ đanuṙdđara kabèḥ,
kapwa ya ƀakti ri sira praṇata matwaŋ,
kadi mawwata yaśa lanā,
rūpa nyan agöŋ ta kīṙtti nira*

jñāna nira śudđa kadi wulan,
parāṙŧa gumawé sukā niŋ ƀuwana,
sākṣāt indra sira katon,
tuhun hanèŋ ƀumi ƀéda nira*

Ikanaŋ pratāpa dumilaḥ,
suka nikanaŋ rāt yatèka ginawé nya,
kadi bahni riŋ pahoman,
dumilaḥ maṅdé suka nikaŋ rāt*

hana rājya tulya kéndran,
kakwèhan saŋ mahāṙdđika suśīla,
riŋ ayođyā suƀagèŋ rāt,
yéka kaḍatwan niraŋ nrĕpati*

hayu niŋ swaṙgga tuwi masor,
dé niŋ ayođyāpurātiśaya,
suka nityakāla ménak,
ri rĕŋ-rĕŋ towi riŋ lahru*

sakwèḥ nikaŋ mūlya kabèḥ,
kanaka rajata lèn manik hana ṅkana,
yāṅkĕn huntu nya maputiḥ,
gumuyu-guyuŋ swaṙgga kasoṙ dé nya*

hana ta umaḥ kanaka maṇik,
kinuliliṅan ikaŋ taman rāmya,
warakanyakāmĕŋ-amĕŋ,
warāpsāri tulya rin méru*

śpaṭika maṇik tamalaḥ-alaḥ,
satéja muṅgwīŋ umaḥ paniñjowan,
kadi pwa gaṅga saka himawān,
rūpa nya katon sutéjāśrī*

suka trĕpti saŋ naréndra,
ƀuktīkaŋ ƀoga tan papaḍa dibya,
niṙƀaya tan hana katakut,
sāmanta kabèḥ  masö praṇata*

saŋ kékayī sumitrā,
kośalyā ǥāra saŋ naréndra tiga,
duṙggā gaṅga gorī,
paḍa nira surūpa dibyaguṇa*

suꝁa saŋ naréndra makurĕn,
dèwi nira kapwa yatna maniwi,
tan hana māmbĕk iṙṣya,
ri sira dèwi matūt katiga*

kadi haṙṣa saŋ mahāṙṣi,
saktèn rĕk sāma lèn yajurwéda,
maṅkana saŋ daśaraŧa wèḥ,
haṙṣa sira ta dé mahādèwī*

malawas sirāṙ papaṅguḥ,
masnéha lawan mahādèwī,
surasa saṅgama rinasan, 
rāgāliṅganācumbanādi nya.

mahyūn ta sira maputrām,
mānaka wèt nyaṙ warĕg riŋ wiṣaya,
malawas taṙ pānak ataḥ, 
mahyūn ta sirāgawéya yajña*

hana sira rĕṣyaśrĕṅga,
praśāsta karĕṅö widagđa riŋ śāstra,
tamoli ri yajña kabèḥ,
Anuŋ makaꝑalāŋ anak dibya*

sira ta pinĕt naranāŧa,
marā ry-ayođyā purohita ṅkāna,
tātaṙ wihaŋ sira pinèt,
pininta kasihan ta sirāyajñā*

saji niŋ yajña ta humaḍaŋ,
śrī-wrĕkṣa samidđa puṣpa ganđa ꝑala,
dađi ǥrĕta krĕṣṇatila mađu,
mwaŋ kumƀa kuśāgra wrĕtti wetiḥ*

lumĕkas ta sira mahoma,
prétādi piśāca rākṣasa minantran,
ƀūta kabèḥ inilagakĕn,
Asiŋ mamiǥnérikaŋ yajña*

sakalī kāraṇa ginawé,
Āwāhana lèn pratiṣṭa sānniđya,
paraméśwara inaṅĕn-aṅĕn,
Umuṅgu riŋ kuṇḍa bahnimaya*

sāmpun ƀaṭāra ‌Inĕnaḥ,
tinitisakĕn taŋ miñak sasomyamaya,
lawan ikaŋ krĕṣṇatila mađu,
śrī-wrĕkṣa samidđa rowaŋ nya*

saŋ hyaŋ kuṇḍa pinūjā,
caru makuliliṅan samatsyamāṅsadađi,
kalawan sĕkul niwédya,
Inamĕs salwiṙ nikaŋ marasa*

ri sĕḍeŋ saŋ hyaŋ dumilaḥ,
niniwédyākĕn ikaŋ niwédya kabèḥ,
Oṣađi lèn ꝑalamūla,
mwaŋ kĕmbaŋ ganđa đūpādi*

sāmpun pwa sira pinūjā,
binojanan saŋ mahāṙṣi paripūṙṇna,
kalawan saŋ wiku sākṣī,
winūṙṣitan dinakṣinān ta sira*

śésa mahāṙṣi mamījā,
pūṙṇnāhuti dibya patyaganđarasa,
ya ta pinaṅan kinabèhan,
dé nira dèwī mahārāja*

nda tatīta kāla luṅhā,
mānak tānakbi saŋ daśaraŧāsiḥ,
saŋ rāmānak matuha,
I sira mahādèwī kośalyā*

saŋ kékayī sira makānak,
saŋ ƀarata kyāti śakti dibyaguṇa,
dèwī siraŋ sumitrā,
lakṣmaṇa śatruǥna putra nira*

ri wĕtu nikaŋ putra kabĕḥ,
pinuluŋ ḍaŋ hyaŋ lawan ḍaŋ acāṙyya,
paripūṙṇna sira pinūjā,
binojanan dé mahārāja*

matuhānak naranāŧa,
winara-waraḥ maṅajya wédāstra,
ƀagawān wasiṣṫa maṅajar,
nipuṇa wruḥ sirèŋ đanurwéda*

saŋ rāma sira winarahan,
riŋ astra dé saŋ waṣiṣṭa taṙ malawas,
kalawan antĕn ira katiga,
prajñèŋ widyā kabèḥ wihikan*

sāwara-waraḥ mahāṙṣi,
hĕnti kabèḥ tan paśéṣa kapwa tama,
karĕṅö ta sira riŋ rāt,
guṇāmānta suśīla śakti towi raray*

hana sira gađisutaṙṣi,
yogīśwara lèn tapaswi rājāṙṣi,
wiśwāmitra ṅaran nira,
sira rumĕṅö śakti saŋ rāma*

patapan ira yā mananā,
dé nikaŋ rākṣasa krūrakaṙmma,
mahyun ta sira rinākṣā,
patapan nira dé niraŋ rāma*

naranāŧa saŋ daśaraŧa,
sira pinaran dé niraŋ mahaṙṣiwara,
gorawa saŋ praƀu pinaran,
praṇata manambaḥ sirānuṅsuŋ*

Apa don iraŋ saŋ mahāṙṣi,
kita jaya riŋ mantra sidđa sākahyun,
tatwa ya linolyanta lanā,
yatikā mūlya riŋ waŋ kadi kita*

sumahuṙ ta saŋ mahāṙṣi,
tan madwa wuwus naréndra yukti tĕmĕn,
kami ikihĕn wiku hana matapa,
jñāna lawan yoga mūlya juga*

Ikana kunaŋ dona mami,
mamalakwa rinakṣā dé mahārāja,
hana saṅhulun mayajña,
ndan yālilaŋ rākṣasāmiǥné*

Ikana kunaŋ yan yogyā,
saŋ rāma marā riŋ āśrāma maṅrakṣā,
śāraṇa mamin wĕnaṅa,
Umatyanaŋ rākṣasāmiǥné*

maṅkana liŋ mahāṙṣi,
naréndra trĕṣṇa tĕmĕn ri saŋ rāma,
ndī taṙ sahuṙ tumuṅkul,
mojaṙ tā saŋ mahāṙṣi muwaḥ*

hé nāŧa saŋ daśaraŧa,
nojaṙku rĕṅönta yatna pituhun ya,
yan tan yogya kṣama ya,
jāti niŋ aswī maminta kasiḥ*

nyā đaṙmma niŋ kadi kita,
pinakaśaraṇa dé niraŋ tapaswi kabèḥ,
salwīra niŋ katakuta,
kita tāṅrākṣā ri duhka kabèḥ*

nyā đaṙmma niŋ kadi kami,
mawaraha kita riŋ sinaṅguhan đaṙmma,
puṇya lawan pāpa kunaŋ,
kami mawaraha ŋ waŋ kadi kitèŋ yukti*

brahmaṇa kṣatriyan padulur,
jāti nya parasparopasaṙppaṇa ya,
wiku tan panāŧa ya hilaŋ,
tan pawiku kunaŋ ratu wiśīṙṇna*

kalawan tamƀāra ‌Iké,
Apan mahāśakti rakwa saŋ rāma,
yéki rānak śrī naranāŧa,
tatan hana paḍa nira ri kaśaktin*

ya mataŋ nya hé naréndra,
haywa ta sandéha riŋ anak jayā,
dānawa rākṣasa hilaṅa,
praƀāwa saŋ rāma hétuka nya*

nā liŋ mahāṙṣi mojar,
Umenĕŋ ataḥ naréndra maṅĕn-aṅĕn,
dolayamānacitta,
képwan ta sira taṙ wĕnaŋ sumahur*

An lakwéki si rāma,
lumagé muṅsuḥ mahāṙṣi riŋ patapan,
pĕjahāwās ya kasāmbya,
Apan raré tuwi tan wruḥ riŋ biṣama*

tuhu yan wruḥ ya riŋ astra,
ndā tan tahu maṅlagé musuḥ biṣama,
rakṣasa māyā ya kabèḥ,
lāwan paracidra yan papraŋ*

yapwan wihaṅe mahāṙṣi,
tak anumodā yaṙ paminta śaraṇa ṅké,
krođā sirān salahasan,
byakta kami kabèḥ śināpa nira*

ri huwus nirān māṅĕn-aṅĕn,
sumahuṙ ta sirānumoda taṙ pamihaŋ,
 ‌Om‌ - ‌Om‌  sājña mahāṙṣi,
yan yogyā pwa ṅhulun śaraṇā*

bālaka raray mapuṅguŋ,
tapwan papraŋ taman panon śatru,
yapwan wĕnaṅāśaraṇā,
sojaṙ mahāṙṣi tan wihaṅĕn*

dadi tuṣṭa saŋ mahāṙṣi,
madĕg ta sira māmwit muliha śīǥra,
saŋ rāma sira madandan,
lumakwa marérikaŋ patapan*

saŋ lakṣmaṇa sira dibya,
sira sasuka duhka mwaŋ saŋ rāma,
rumakĕt citta nira lanā,
dadi ta sira tumūt marĕŋ patapan*

sira magawé pratiwimba,
tuladana ikaŋ wwaŋ ulaḥ nirāṙ paniwi,
sakwan saŋ rāma tumūt,
taṙ dadi kantun asiŋ saparan*

rahina ya sakatambé māwa taŋ déśa rāmya,
lumaku ta sira kāliḥ sāmpun amwit manambaḥ,
mamawa ta sira laṅkap astra saṅhārarāja,
Anakĕbi ry-ayođyā śoka monĕŋ manaḥ nya*

katĕka nira lumakwāśānti saŋ aṣṭaséni,
paḍahi haji ya ginwal maṅgalā niŋ lumampaḥ,
kumĕdut i tèṙṅĕnan māṙ bāhu saŋ rāmaƀadra,
marahakĕna ‌Alaḥ niŋ śatru tātan paśéṣa#

#dwitīyas saṙggaḥ#
<basantatilaka>:2.
– – ⏑ | – ⏑ ⏑ | ⏑ – ⏑ | ⏑ – ⏑ | – ⏓ : 14

kāwit śaratsamaya kāla nirāṙ para ṅkā,
ṅ ton taŋ pradéśa ri hawan Ira kapwa rāmya,
kwèḥ lwaḥ magöŋ katĕmu dé nira tīṙŧa dibya,
Udyāna lèn talaga niṙɉara kapwa mahniŋ*

tuñjuŋ putiḥ pwa ya ta tañjuŋ abaŋ sĕḍĕŋ rūm,
kumbaŋ nya ǥūṙṇnita maśabda humuŋ sadaṙppa,
lèn mandamāmruta miriṙ ya suganđa māmbö,
saŋ rāma lakṣmaṇa rikaŋ kṣana tuṣṭa dé nya*

kĕmbaŋ turut sisi rikaŋ padamāṙgga lumrā,
saŋ rāmaƀadra manĕhĕṙ maṅalap ta kĕmbaŋ,
mādyus sirācamana kapwa maśoca riŋ lwaḥ,
ṅkāné śilātala jenĕk ta sirān pararyan*

Utꝑulla taŋ kumuda kapwa mĕkaṙ paḍābaŋ,
‌ṙyyak-ryak nikaŋ talaga yéka dumèḥ ya cāla,
byaktan katon kadi dilaḥ niŋ apuy ya molaḥ,
kumbaŋ ƀramanta I ruhuṙ nya Akĕn kukus nya*

rāmya ŋ alas kadi mahā maṅilo tumuṅkul,
cāyā nya yèniṅĕt-iṅöt ya mawās rikaŋ lwaḥ,
mèdī dĕlĕg Agul-agul magĕlis ya molaḥ,
cāyālilaŋ malimunan makusut ya dé nya*

tatkāla sāmpun umĕtu pwa ƀaṭāra suṙyya,
rukṣékanaŋ kumuda śūnya hilaŋ hayu nya,
sakwèḥ nikaŋ kayu kadi pwa tumūt makiṅkiŋ,
moni ŋ manuk mawurahan kaharan taṅis nya*

mwaŋ lwiṙ nikaŋ kayu kadi pwa mahā padĕlwan,
lāwan tikaŋ talaga kapwa sahaṙṣa kāliḥ,
kĕmbaŋ nya kapwa maputiḥ kaharan mata nya,
kumbaŋ Umandĕl ahirĕŋ ya ta tāraka nya*

tuñjuŋ prakampita tinūb riŋ aṅin ya molaḥ,
tulyānulak kadi mahā ri laki nya mélik,
kumbaŋ marĕŋ kumuda ṅūni dumèḥ ya méwa,
Iṙṣa swaƀāwa nikanaŋ wini ǥāra kāsiḥ*

ṅkānèŋ alas ƀramara matta maśabda mandra,
nidraŋ kidaŋ kiniduṅan juga paṅhiḍĕp nya,
caṇḍāla yékana manaḥ nya luput pwa dé nya,
Āpan pijeṙ ya rumĕṅö kalahaṅsa moni*

Ahniŋ maho talaga dibya makin ya saśrī,
kātéjanaṇ sakĕna dé ni sĕnö hyaŋ aṙkka,
sindūrawaṙṇna kadi lāka mabāŋ praƀa nya,
lwiṙ nyan katon kadi ta téja tĕñuḥ dadi wway*

nāhan tinoṙ ira rikaŋ wanadéśa rāmya,
n ton taŋ gagā saꝑala dibya pari nya wrĕdđi,
kapwākiris wahu huwus winatun ya rāmya,
saŋ rāma lakṣmaṇa sahaṙṣa tumon ya saśrī*

wanwé gunuŋ-gunuŋ alĕmbu gawé nya mahwan,
yékā hawan Ira tinon ira taŋ palĕmbwan,
gopāla yékana mamöḥ rikanaŋ praƀāta,
mawwat miñak susu gawé nya maré ry-ayođya*

gopāṅganânakĕbi saŋ makĕmit palĕmbwan,
rārā gunuŋ duga-dugā sipi maryada nya,
yaṙ ton sirāŋ humaliwat madulū rwa sānak,
wiśwāsa yan wahu mulat sapi wèḥ wulat nya*

gambīra śabda nikanaŋ mamutĕṙ ya mandra,
yāṅkĕn paḍahya nikanaŋ maṅinum magoṣṭi,
sakwèḥ nikaŋ wwaŋ amutĕṙ maṅigèl jugānton,
bāhu nya kāliḥ asiliḥ-silihan ya molaḥ*

daṙppā ŋ kidaŋ ya makidaŋ-kidaṅan ya mādrĕs,
wèt nyān śaratsamaya kāla dumèḥ ya daṙppa,
ṅkāné tĕgal-tĕgal lawan mamaṅan-maṅan ya,
saŋ rāma lakṣmaṇa Alaḥ magiraŋ tumon ya*

śudđāputiḥ pwa ya ta méǥa magöŋ akandèl,
Imbaŋ nikaŋ gunuŋ i soṙ kahanan nya lumra,
dé niŋ Aṅin makin agöŋ ya makin ya māwān,
lwiṙ nyān katon kadi gunuŋ himawān apūṙwwa*

lèn siṅha muṅgu rikanaŋ giripāṙśśwa moni,
śabda nya riŋ gagana mapratiśabda mādrĕs,
sakrođa maṅdèmaka liŋ nya mulat tumĕṅha,
Āḥ sihha mūḍa winaliŋ nya musuḥ nya monī*

riŋ paṙśśwa lèn talaga rāmya tinon ira ṅkā,
tuṅjuŋ putiḥ juga sĕkaṙ nya tatan hanābāŋ,
tātan katon hana ta haṅsa putiḥ maṅumbaŋ,
śabda nya mātra karĕṅö mrĕdu komalālwan*

sakwèḥ nikaŋ talaga tan hana tan patuñjuŋ,
tuñjuŋ nya tan hana kuraŋ paḍa mèsi kumbaŋ,
kumbaŋ nya kapwa muni tan hana tan paśabda,
śabda nya kaṙṇnasuka tan hana tan manojña*

tatkāla yaṙ tĕka rikaŋ patapan mahāṙṣi,
sakwèḥ niraŋ wiku tapaswi kabèḥ manuṅsuŋ,
Ꜽṙ śānti puṣpa ꝑalamūla suganđa đūpa,
lèn wwaḥ sĕrĕḥ wway ininum panamuy mahāṙṣi*

sampun siromaṅan ikaŋ panamuy sutrĕpti,
māmöŋ-mamöŋ sira rikaŋ patapan mahāṙṣi,
wiśwāsa saŋ tapa kabèḥ paḍa gorawāṅliŋ,
ménak ta Uṅgwan ira riŋ patapan wisāta*

māsiḥ ta saŋ rĕṣi mawèḥ ta sirāstra diwya,
saŋ rāma lakṣmaṇa parĕŋ winaraḥ maṅajya,
widyātiduṙjjaya jayā wijayā jayantī,
yékin pawèḥ ri sira dibya Amoǥaśakti*

sampun tikaŋ Aji kabèḥ tama dé nirāwās,
māmöŋ-amöŋ sira rikaŋ wanadéśa rāmya,
n-ton rākṣasī téka mamātyana donya tan lèn,
wadwa nira ŋ praƀu daśāsya si tāṭakākyā*

saŋ rāma yatna Inayat nira taŋ suđanwa,
gaṇḍéwa dibya tumihaŋ warayaŋ malaṇḍĕp,
tĕṅgĕk nya yénaraḥ-araḥ nira tan papiṅrwan,
mūṙccān tiba maguliṅan ta si tāṭakākyā*

sampun pĕjaḥ pwa ya sahaṙṣa ta saŋ mahāṙṣi,
tātan hanaŋ ƀaya rikaŋ patapan samrĕdđi,
māriŋ manuk muni mĕṅé matakut ya kasraŋ,
dé niŋ mahāmuni raray muni yāmicāra*

ṅūnin hanékana si tāṭaka tāpa moni,
moŋ mona muṅgu ri guhā nya humīs awak nya,
sihhomĕhaḥ ya malapākuru yaṙ mahuṅhaŋ,
Aṅhiŋ warak juga warĕg rumuruk rikaŋ rwī*

sampun pĕjaḥ pwa katakut nya si tāṭakākyā,
moŋ māri mabrata warĕg ya kĕnas kidaŋ kwèḥ,
siṅhātisāhasa mahas riŋ alas madasyu,
mattā ŋ liman ya pinaṅanya labuḥ brata nya*

sakwèḥ niŋ oṣađi Anuŋ tinanĕm mahāṙṣi,
mārin nana saꝑala dibya parĕŋ ya mawwaḥ,
poḥ ambawaŋ wawaŋ atöb ya kabèḥ umĕṇḍuḥ,
lwiṙ nyān katon kadi sumĕmbahakĕn ꝑala nya*

tatkāla yan rahayu ŋ āśrama pūṙṇnawrĕdđi,
saŋ rāma lakṣmaṇa winūṙṣita dé mahāṙṣi,
dinyūs inaṙgǥa sira muṅgu rikaŋ palaṅka,
mojaṙ ta saŋ rĕṣi tumon sira dibyajāti*

hé rāma lakṣmaṇa Anāku nihan rĕṅönta,
nārāyaṇāṅsa kita wiṣṇu Awakta jāti,
sakwèḥ nikaŋ ƀuwana ṅūni đināraṇanta,
rākṣanta yajña mami dènta kamīkyayajñā*

nā liŋ mahāṙṣi sumahuṙ taŋ sira pinūjā,
sojaṙ mahāṙṣi kita tan hana saṅśayanta,
Āpan praƀāwa ni tapanta magöŋ alaṅǥya,
yékān dumèḥ kami jayā ri musuḥ mahāṙṣi*

nā liŋ niraŋ nrĕpasutottama rāmaƀadra,
sāmbut taŋ āyuđa laras lawan astra dibya,
maṅkat sirāṅuliliṅi patapan prayatna,
saŋ lakṣmaṇéka n-aduluṙ nira kapwa saṅkĕp*

tatkāla saŋ rĕṣi kabèḥ ta winĕḥ mamūjā,
ṭandwa ŋ musuḥ tĕka parĕŋ sumahab ya rodra,
ṅkānèŋ laṅit kadi ta méǥa sĕḍĕŋ gumantuŋ,
danṣṭrokarāla ya sihuŋ nya kilat paḍa nya*

saŋ lakṣmaṇékana wawaŋ Umulat tumĕṅha,
wĕṇṭaŋ laras nira suđīra maṅékapāda,
tātan salaḥ r-araḥ-araḥ ya riŋ aṙdđacandra,
śiṙṇnāpasaḥ mati kabèḥ nya taman paśéṣa*

teṇḍas nya ǥoratara rāhu paḍa nya rodra,
śabda nya ƀīṣaṇa rikaŋ gagaṇan paṅohan,
lāwan Awak nya maṅawanđa tibā gumĕntĕr,
sakwèḥ niraŋ tapa kabèḥ matakut tumon ya*

mārīca yékana tuha nya masö masĕṅhit,
māyā yatéka pinasaŋ nya masö tumandaŋ,
saŋ rāma taṙ wiǥani śūra suđīra maṅsö,
mojaṙ siraŋ nrĕpatiputra mahā marīkṣā*

mārīca mūḍa Apa donmu riŋ āśrama ṅké,
kon māṅsabakṣaṇa ri saŋ wiku taṙ pamāṅsa,
yapwan Ĕmās ya kaharĕpmu ri saŋ tapaswī,
tan drĕbya saŋ wiku ṅaranya Atītaduhka*

Ꜽ rāmaƀadra Atimūḍa dahat mapuṅguŋ,
tātan Ĕmās pinakadon mami yan para ṅké,
taṙ māṅsa tan Apa mahāṅraƀasā juga ṅké,
đaṙmma swaƀāwa mami rākṣasa śatru niŋ rāt*

miǥnèŋ ayajña Umattī wiku tan padosa,
nā đaṙmma niŋ Asura-rākṣasajanma jāti,
mūṙkkātisāhasa mamañcana bañcanĕŋ rāt,
krūra swaƀāwa mami tan hana sāđubudđi*

nyaŋ rāt kabèḥ ya raƀasāṅkwa taman paśéṣa,
wèhĕnku taŋ ƀuwana dadya Alas ya śūnya,
Āpan swaƀāwa mami rākṣasa sāhasèŋ rāt,
nā liŋ nya śīǥra sumahuṙ nrĕpaputra rāma*

yan rākṣasaprakrĕti duṣṭa ya tūtanamwa,
jātinku śudđa karatun ya ta tūtanaṅkwa,
ṣakwĕḥ nikāŋ ađama rākṣasa śatru niŋ rāt,
tātan pataṅgwa sahana nya ya patyanaṅkwa*

mārīca ko kalana mūḍa taman panoliḥ,
Atyanta sāhasa rikèŋ patapan mahāṙṣi,
ko tan pasāra trĕṇatulya ḍukut mahumpaŋ,
méraŋ Aku g-lawana ko laku mūṙ saka ṅké*

nā liŋ nirāṙ adĕgakĕn ta laras nirāgöŋ,
bāyabya yéka pamanaḥ nira bāyu madrĕs,
mārīca rākṣasa kapuk juga tan pasāra,
kontal katūb ya tamatan papuliḥ muliḥ ya*

sāmpun katūb kapalupuy pwa ya dé niŋ astra,
Indrādi déwata sahaṙṣa manāđukāra,
Ꜽ rāma hé daśaraŧātmaja sāđu dibya,
nā liŋ nirāṅhudanakĕn sira puṣpawaṙṣa*

ménak manaḥ nira mahāmuni yan payajña,
niṙwiǥna tan hana kuraŋ rikanaŋ pamūjā,
lāwan ta yajña nira niṙmmala niṙwikāra,
sāmpun mahoma Umuwaḥ ta mahāṙṣi mojar*

Ꜽ rāmaƀadra kita dibya Anugrahanta,
ƀūlokapāla kita liṅkwiki yan hana ṅké,
sāswaṙgga dé nikana taŋ prĕŧiwī hiḍĕpku,
kabwat nikan hana ƀaṭāra śacīpati ṅké*

sakwèḥ nyawakta katutuṙku tinonku maṅké,
wiṣṇwaṅśa déwata kitānaku dibya śakti,
riŋ pūṙwwakāla balirāja hilaŋ ya dènta,
kṣīrodasāgara nahan pinutĕṙtta ṅūni*

mwaŋ rāhu yékana cinakra gulū nya dènta,
kwèḥ dꜽtya dānawa Anuŋ talu dènta ṅūni,
prākkalpa dibya tĕmahanta warāharūpa,
saŋ hyaŋ ‌lĕmaḥ kalĕbu ṅūni đināraṇanta*

nyānuŋ rĕṅönta ratu saŋ janakojarĕṅkwa,
mahyūn sirāgawaya yajña ta rakwa maṅké,
lāwan swayambara nahan gawayĕn wanèhan,
sītā Anak nira rarā waraṅĕn malakya*

ndā tan wĕlin riŋ upaƀoga lawan kaḍatwan,
trꜽlokyarājya tuwi tan ya pamĕlya rīya,
Aṅhiŋ wiśésa kaharĕp nya Anuŋ siwin ya,
wwaŋ śaktimānta guṇamānta kulīṇajanma*

sītā sĕḍĕŋ nya mĕtu ṅūni laras duluṙ nya,
gaṇḍéwa dibya yatikā pinakaryari nya,
yapwan hanānuŋ umĕṭĕŋ ya mayat ya śaktya,
ya swāmya saŋ janakarājasutā tatan lén*

ndan liṅku yogya kita milwa Ataḥ marā ṅkā,
Aṅhiŋ kitékana Anuŋ wĕnaṅomayat ya,
gaṇḍéwa yadyapin akas tikĕla ta dènta,
sītā Awās ya kita kéwala kahyuna nya*

nā liŋ mahāṙṣi ri siraŋ nrĕpaputra kāliḥ,
tātan wihaŋ sira parĕŋ ta masö manĕmbaḥ,
sāmpun manĕmbaḥ aduluṙ sira śīǥra luṅhā,
saŋ rāma lakṣmaṇa marèŋ mitilāđirājya*

tatkāla yaṙ tĕka rikaŋ pasaƀān saśoƀa,
sök ǥora ǥūṙṇnita humuŋ tikanaŋ manonton,
tonton ta rūpa nira saŋ nrĕpaputra kāliḥ,
Āścaṙyya tékana manaḥ nya wijaḥ ya mojar*

hyaŋ Aświno sira kunaŋ Umahas mara ṅké,
hyaŋ kāmadéwa ta kunaŋ maduluṙ basanta,
Ākāra Iṅgita sulakṣaṇa rūpa sampat,
saŋ hyaŋ triwikrama kunaŋ Umahā katona*

nā liŋ nikaŋ wwaŋ umulat paḍa haṙṣacitta*
saŋ rāmadéwa pinuji nya surūpa dibya,
mojaṙ ta saŋ janakarāja mulat sahaṙṣa,
saŋ rāmadéwa pinarīkṣa winèḥ ta laṅkap*

gaṇḍéwa dibya paṅalaḥ tripuréka ṅūni,
laṅkap ƀaṭāra paraméśwara pūṙwwakāla,
sakwèḥ niraŋ nrĕpati ta umĕtĕŋ mayat ya,
saŋ rāma kéwala Anuŋ tumikölakĕn ya*

sāmpun tikĕl pwa ya sahaṙṣa ta saŋ naréndra,
tuṣṭāgiraŋ hati niraŋ janakāđirāja,
dé niŋ praƀāwa nira saŋ nrĕpaputra rāma,
mojaṙ ta saŋ janaka riŋ ƀaṭamantrimukya*

saŋ rāma yogya rasikā ta siwīn i sītā,
sampat kulīna tuwi yowana śaktimānta,
Undaŋ ta saŋ daśaraŧāt laku śīǥra méṅgal,
saŋ rāmadéwa waraṅĕn ya ta pājaranta*

nā liŋ niraŋ janakarāja rikaŋ kinonkon,
luṅhā ḍatĕŋ tumama mājaṙ-ajaṙ ya wrĕtta,
kagyat siraŋ daśaraŧān winaraḥ Inundaŋ,
tātaṙ wihaŋ sira pinèt teka śīǥra méṅgal*

tatkāla yaṙ tĕka rikaŋ mitilāđirājya,
maṅkat sagorawa siraŋ janakāṙ panuṅsuŋ,
nānā prakāra panamuy pariƀoga yogya,
mojaṙ ta saŋ janakarāja mulat sahaṙṣa*

hé nāŧa saŋ nrĕpati śūra mahāpraƀāwa,
đaṙmmāṙŧa kāma gawayĕn tuwi dé naréndra,
mitra hyaŋ indra kita déwata tulya sākṣāt,
ƀāgyan tĕmĕn kami ḍatĕŋ naranāŧa maṅké*

rānak naréndra guṇamānta suśīla śakti,
saŋ rāmadéwa tamatan papaḍérikaŋ rāt,
sītā ya ƀaktya ri y-anak naranāŧa tan lèn,
nāhan prayojana naréndra pinèt marā ṅké*

nā liŋ niromĕtu ta saŋ wara rājakanyā,
pahyas huwus hana kabèḥ masĕkaṙ suganđa,
maṅsö manĕmbaḥ i siraŋ naranāŧa kāliḥ,
lāwan siraŋ nrĕpatipūtra surāmaƀadra*

sāmpun manĕmbaḥ aduluṙ sira kāṙwwa muṅgaḥ,
ṅkānèŋ umaḥ pawaraṅan paḍa haṙṣacitta,
méraŋ-iraŋ hana giraŋ nira yan pasaṇḍiŋ,
tan yogya yan wuwusa wèḥ paturū nira ṅkā*

luṅhā ŋ kulĕm rahinakāla wijil hyaŋ aṙkka,
mamwit ta saŋ daśaraŧomulihéry-ayođyā,
lāwan Anak nira ta rāǥawa lakṣmaṇāmtaḥ,
sītā tumūt saparicāra parĕŋ Umaṅkat*

lāwan Amātya ƀaṭamantri kabèḥ manuṅgaŋ,
luṅhā sirāta liwat iŋ wanadéśa rāmya,
kāwit hana pwa maṅawit wiku rodrarūpa,
pañjaŋ nyawak nira satal mamikul ta laṅkap*

wok bris kumis nira piśaṅga jaṭā nirāwyaŋ,
saŋ rāmaƀaṙggawa ṅaran Ira tan hanoli,
saṅkèp sĕnadđa Umasö ta mapatrayudđa,
mojaṙ nirādara wuwus nira tan hana twaŋ*

Ꜽ rāmadéwa Aku rāma ṅaranku riŋ rāt,
yan śakti ko papagakĕn n-aku yan prawīra,
ko mātya dèṅku Aŧawā Aku mātya dému,
wĕṇṭaŋ larasku yadiyan tuhu śaktimānta*

nā liŋ niraŋ paraśurāma mapatrayudđa,
sītā gĕlāna kumĕtĕṙ ta manon apūṙwwa,
mojaṙ ta saŋ daśaratāsi manĕmba-nĕmbaḥ,
saṅka ry-asiḥ nira maputra lawan mamantu*

hé jāmadagni kita śakti gahan rikèŋ rāt,
kwèḥ śaktimānta ratu śīṙṇna pĕjaḥ ya dènta,
mahyun ta mapraṅa puwiḥ kalawan si rāma,
tan yogya dènta ya raray tuwi hīnaśakti*

nā liŋ narāđipa maminta kasiḥ manantwa,
tan pārĕṅö paraśurāma sirāƀimāna,
saṅkā ri daṙppa nira tan panahā-nahā wwaŋ,
tā śakti liŋ nira wanèḥ sira kéwalātaḥ*

laṅkap nirātiśaya dibya magöŋ apañjaŋ,
mwaŋ hrū pawèḥ ri sira saŋ nrĕpaputra rāma,
yapwan wĕnaŋ mayat i ko Alahāku dému,
ƀaktyāku liŋ nira mahā mamarīkṣa śakti*

saŋ rāmadéwa sira śūra suđīra maṅsö,
taṅgap tikaŋ laras agöŋ maduluṙ tat aṅgwan,
śīǥrāṙ watĕk ya kawĕnaŋ tumihaŋ tikaŋ hrū,
saŋ jāmadagni mawĕnĕs humĕnĕŋ kapūhan*

saŋ rāmaƀāṙggawa Apanta tujuṅku liṅta,
yapwan gulūnta panahĕn yadiyan hatinta,
tan dadya nisꝑala Iké kita matya dèṅku,
yapwan palaṇḍuṅa manĕmbaha ƀaktya sojar*

méraŋ siraŋ paraśurāma gĕlāna képwan,
trĕṣṇa sirèŋ hurip asiḥ wĕkasan ta mojar,
swaṙggāṅku dibya I ruhuṙ paṅahā hyaŋ indra,
yékāt panaḥ hilaṅakĕn mara tak para ṅkā*

nā liŋ niraŋ paraśurāma nĕhĕṙ ta luṅhā,
méraŋ tumona muka saŋ nrĕpapūtra rāma,
mahyā Ikaŋ bala kabèḥ nya humuŋ paḍātri,
saŋ mꜽtilī sira sahaṙṣa mariṙ makiṅkiŋ*

{mālinī}:2.78
⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ : 15

Aŧa ri sĕḍeŋ ikā saŋ ƀāṙggawālaḥ ya luṅhā,
daśaraŧa sira haṙṣān kolakĕn pūtra rāma,
krama lumaku Umaṅkat tuṅgaṅan kapwa maṅrap,
satĕka nira sinuṅsuŋ dé nikaŋ wwaŋ ry-ayođyā#

#trĕtiyas saṙggaḥ#
<pṛŧiwītala>:3.
⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ : 17

dateŋ pwa maharāja saŋ daśaraŧa ry-ayođyāmpura,
Inastuti ta saŋ naréndrasuta rāma dé niŋ sarāt,
Apan Ilaṅakĕn musuḥ nira mahāṙṣi riŋ Āśrama,
lawan paraśurāma śakti tuwi soṙ ataḥ dé nira*

tatan hana wanèḥ anuŋ pinuji dè nikaŋ wwaŋ kabèḥ,
naréndrasuta rāmadéwa sira śakti tātan kalèn,
Amātya ƀaṭamantri tuṣṭa magiraŋ paḍāṅastuti,
sirékana Iniṣṭi ratwa nikanāŋ ayođyāpura*

samaṅkana naréndra saŋ daśaraŧāsi haṙṣāgiraŋ,
si rāma juga ratwa tan si ƀarata pwa na liŋ nira,
praśāsta karĕṅö parampara Ujaṙ naréndrāpagĕḥ,
samāpta winaraḥ tikaŋ bala kabéḥ ry-ujaṙ saŋ praƀu*

Anéka saji saṅgrahékaŋ aƀiṣéka yomèḥ tĕkā,
sinaṅgraha sapādapāṭa maṇimuꝁya siṅhāsana,
lawan kanaka kumƀa tīṙŧa ya Isi nya sāmpun mawit,
ginomaya Ikaŋ saƀā sinawuran ta ganđākṣata*

suganđa kumukus ŋ Asöp ya tinatā kabèḥ tūt sisī,
kukus nya mawĕlun-wĕlun gugula đūpa ganđotkaca,
sĕkaṙ suraƀi cāmpakāsana suganđa lumrā marūm,
lawan đwaja patāka komala kĕlab nya dé niŋ Aṅin*

sĕḍĕŋ nira kināṙyya ratwaṅaƀiṣéka yomèḥ tĕkā,
gĕlāna sira saŋ naréndraǥariṇī siraŋ kékayī,
Anak nira Ataḥ siraŋ ƀarata ratwa kahyun Ira,
Apan pasamayan sĕḍĕŋ nira sinoma-somaḥ pwa wèḥ*

nda tan hana Anak nirāpara-paran maré saŋ kaki,
siraŋ ƀarata taṙ wĕruḥ ry-aṅĕn-aṅĕn Iraŋ kékayī,
sirāta juga moǥa kimburu tumon siraŋ rāǥawa,
Alaḥ pracaya riŋ ŋ-ujaṙ samaya niŋ sumomaḥ sira*

masö sira ri saŋ narāđipa mahā mamiǥnāna don,
pininta nira saŋ naréndrasuta rāma muṅgèŋ alas,
Anak nira Ataḥ ya ratwa kaharĕp niraŋ kékayī,
gĕlāna ta naréndra saŋ daśaraŧāśa képwan sira*

sawèt nikana satya saŋ praƀu kinon ŋ anak miṅgata,
kadi pwa ya Ilaŋ ŋ Asiḥ nira hiḍĕp nikaŋ wwaŋ kabéḥ,
gĕlāna maṅaraŋ ŋ-alaḥ salahasātimohāṅĕsaḥ,
mahöm ta sahana nya kapwa Umasö ri saŋ rāǥawa*

Aḥ-o lalu lalis naréndra tamatan panoliḥ guṇa,
lawan ƀarata duṣṭa hāḥ lalu gĕlĕḥ niraŋ kékayī,
nahan ya ta wuwus nya wĕḥ ri harèpan Iraŋ rāǥawa,
tumūta Umarèŋ alas kira-kira nya tan kantuna*

suđīra ta siraŋ nrĕpātmaja wawaŋ ta mojaṙ sira,
lakiṅku sahananta haywa malarāk parékāŋ alas,
Apan Ikana Ājña saŋ praƀu Anugrahékin tĕka,
prayojana nikaŋ Anak gumawayaŋ pakon iŋ bapa*

Apan sira mamĕtwakĕn sira mawèḥ wruhèŋ loṙ kidul,
siréka maṅiṅū rumakṣa rikanāŋ anak riŋ ƀaya,
Agöŋ paṅupakāra saŋ praƀu mataŋ nya tag laṅǥana,
lĕhöŋ mati misan-misan saka rikaŋ wihaŋ riŋ bapa*

tuliḥ ta sahananta haywa ta saśoka dé ni ṅhulun,
Ariṅku ya siwinta saŋ ƀarata ratwa tan saṅśaya,
Apan naku Ikāŋ ratuṇ ḍatu Ariṅku tātaṙ kalèn,
lawan sira naréndra taṅguhana haywa śoka ṅhati*

nahan Ikana liŋ nira krama madĕg ta luṅhā sira,
lawan Ari nirāta lakṣmaṇa tumūt siraŋ mꜽtilī,
sumantri mapatiḥ sirāṅatĕrakĕn parékāŋ alas,
lawan sahana saŋ sumāđya sira ratwa yāsiḥ tumūt*

ḍatĕŋ sira rikāŋ alas ri tamasā mahārāmya ya,
lalu ŋ diwasa maṅhinĕp sira rikāŋ alas ƀīṣaṇa,
rinākṣa nira tékanaŋ bala kabèḥ pijeṙ yāturū,
waṅuṇ ḍahina śīǥra miṅgat aṅĕnĕs ta saŋ rāǥawa*

siraŋ taruṇa lakṣmaṇāmilu lawan siraŋ mꜽŧilī,
tatan hana wĕruḥ sĕḍĕŋ niran umiṅgat aṅṅ‍s hilaŋ,
gĕlāna Ikanaŋ balān pawuṅu lèn sumantryāṅaraŋ,
Apan kahilaṅan taman wruḥ i wĕkas niraŋ rāǥawa*

humuŋ ya manaṅis rikāŋ alas alaḥ masāmbat masū,
ṭatan wruḥ i pamètana nya ri siraŋ hilaŋ tan katon,
maluy ta ya kabèḥ muliḥ tĕka rikĕŋ Ayođyāpura,
manaḥ nya juga tan muliḥ milu tumūt risaŋ rāǥawa*

lawan saŋ apatiḥ sumantri marahup sirèŋ lwaḥ magöŋ,
linālana niraŋ manaḥ makin agöŋ ta kiṅkiŋ nira,
muliḥ ta sira tūt hawan r-aṅĕn-aṅen ta saŋ rāǥawa,
ḍatĕŋ sira rikāŋ ayođyapura śūnya taŋ rāt hiḍĕp*

masuk sira rikaŋ kaḍatwan umasö ri saŋ ƀūpati,
mulat pwa naranāŧa saŋ daśaraŧāṅaraŋ mūṙcꞓita,
Apan mulat i saŋ sumantri juga taṙ parowaŋ sira,
tĕñuḥ hati nirāpasaḥ r-aṅĕn-aṅĕn lara niŋ Anak*

Inastuti sirèŋ daṅū pinuji đīra tātaṙ ‌lĕgö,
sahiṣṇu humĕnĕŋ kumölakĕn ikaŋ larāgöŋ tĕmĕn,
mĕné ri papasaḥ nira pwa ya sahiṣṇu tātan hana,
gupé kapalupuy hiḍĕp nira hilaŋ kađīran nira*

sĕkul taṙ aharĕp Asiŋ sarumakĕt tuwīn āryakĕn,
mariṙ pawĕḍihan malit Inalapan tikaŋ ƀūṣaṇa,
mahas mabayaṅan manaḥ nira n-akūŋ kinuṅkuŋ juga,
nahan laku marèŋ taman sira lumālanékaŋ manaḥ*

makin pwa ya makūŋ ikaŋ hati gĕlāna monĕŋ Ataḥ,
naréndra baribin manaḥ nira tumon taman rāmya ya,
waliŋ nira paṅoṣađān lumipurāŋ unĕŋ riŋ Anak,
muliḥ sira sakèŋ taman malara kaṣṭa puḥ mūṙcꞓita*

hanan kĕlu rikaŋ tilām tuwi malit malĕmbut matīs,
Awak nira linépanèŋ suluṙ usĕṙ lawan caṇḍana,
nda tan paraṣa tan panīsi mapanas kabèḥ yan hiḍĕp,
ri tībra nikanāŋ unĕŋ dadi muliḥ sirèŋ swaṙgga wèḥ*

mawū mawalikan n-anākĕbi niraŋ naréndrānaṅis,
gĕluŋ linuputan Apus nya Umuré sawèt niŋ lara,
maṇik kanaka ƀūṣaṇādi sĕsĕran tibā riŋ ‌lĕmaḥ,
Apan maguliṅan gĕlāna makuśā masāmbat masū*

Amātya ƀaṭamantri kapwa ta masö mahöm-höm kabèḥ,
siraŋ ƀarata śīǥra yaṙ laku muliḥ hinundaŋ ḍatĕŋ,
tinon ira tikaŋ kaḍatwan asamun ya tistis kabèḥ,
kadi pwa ‌lĕburékanaŋ ‌lĕbuḥ apan tayāŋ dwal mĕtu*

sagadgada manaḥ niraṙ laku masuk riŋ aƀyantara,
Umuŋ sahana saŋ kapaṅguḥ anaṅis sumuṅsuŋ sira,
matakwan amĕpeṙ siré kalara saŋ naréndrāṙ pĕjaḥ,
satorasi sirāŋ ibū marahakĕn siré saŋ Anak*

huwus nira wĕruḥ ri hétu nira saŋ naréndrāṙ pĕjaḥ,
saroṣa magĕlĕŋ sirèŋ ibu masö ta mojaṙ sira,
lukan kita harébu niṙ-ǥrĕṇa hatinta duṣṭāgĕlĕḥ,
wĕnaŋ kita rumudđa kāṙyya naranāŧa tātaṙ hĕnĕŋ*

Apa k-ꝑala ri saŋ tigāṙ para rikāŋ alas duṙggama,
kitat hana rikāŋ ayođya pira göṅa nīnakta wèḥ,
kunaŋ kami kabèḥ umilwa mati dènta wèt niŋ lara,
Aḥ-o saꝑala dènta māmbĕk umatīŋ sarāt taṙ masiḥ*

ṅhulun niki kinonta ratwa Aparan guṇā niŋ ratu,
yadin pamuharā wirođa Umalākĕnaŋ rāt kabèḥ,
lawan n-aku winèḥta sora Ađamā sakèŋ lakṣmaṇa,
tumūt ya drĕḍaƀakti tāṙ alaŋ-alaŋ ri saŋ rāǥawa*

nahan nikana liŋ nirāṅuman-uman ri saŋ kékayī,
tataṙ gĕrĕmĕ ratwa đīra sira satya ƀaktīŋ kaka,
nirantara humīs ta luḥ nira gĕlāna wèt niŋ lara,
wawaŋ sira kataṅguhan maṅĕn-aṅĕn pĕjaḥ saŋ praƀu*

sinantwa sira dé nikaŋ bala kabèḥ lawan saŋ Ibu,
Ilaŋ lara nirālilaŋ hati maho maluy niṙmmala,
Apan prakrĕti jāti niŋ dadi kabèḥ matuṅtuŋ pati,
ya tékan inaṅĕn-aṅĕn Ira hilaŋ ta kiṅkiŋ nira*

kinon ira ta saŋ balāđika tumunwa saŋ ƀūpati,
maśoca ta mawèḥ tilĕm sira rikaŋ tilem niŋ wulan,
samāpta maharèp ta saŋ ƀarata mèta saŋ rāǥawa,
ri satya nira ƀakti riŋ kaka tirun nikaŋ rāt kabĕḥ*

liman kuda lawan raŧa pramuka niŋ balānuŋ tumūt,
sĕnadđa dumuluṙ siraŋ ƀarata śīǥra luṅhā sira,
tĕka pwa sira riŋ Alas gaja raŧāśwa kapwānusup,
mahas sira rikāŋ alas Umulisāk ri saŋ rāǥawa*

ri piṅgiṙ ikanaŋ nadī ri tamasérikā duṙggama,
Alas gahana gahwarāgraha guhā nya gamƀīra ya,
lawan kali juraŋ trĕbis biṣama ƀīṣaṇālwāṅawit,
siraŋ ƀarata tātakut nira Alaḥ Umèt saŋ kaka*

taman katĕmu saŋ pinèt lumaku saŋ mamèt taṙ maṅèl,
tĕmu ŋ lwaḥ atiniṙmmalātiśaya dibya gaṅgā gahan,
maṇik sꝑaṭika candrakāṇṭa ya paḍa nya śudđāputiḥ,
kadi pwa ya manaḥ niraŋ ƀarata satya ƀaktīŋ kaka*

muwaḥ ta manusup rikān katĕmu tékanaŋ lwaḥ magöŋ,
pratīta yamunā ṅaranya makiris hilī nyāhĕniŋ,
I soṙ hana ta saṅgama nya kalawan ta gaṅgāputiḥ,
kadi pwa ya ƀaṭāra wiṣṇu kalawan ƀaṭāréśwara*

muwaḥ ta manusup hana pwa patapan pinaṅguḥ nira,
suƀikṣa ya manoharāśrama niraŋ ƀaradwāja ya,
sĕḍĕŋ tiba-tibāṅlaluŋ diwasa kāla soré n tĕka,
mahāṙṣi saha śisya gorawa masö manuṅsuŋ sira*

Anéka panamuy mahāṙṣi mĕtu saṅka riŋ yoga ya,
Amoǥa manurun manojña kayu pārijātādƀuta,
Asiŋ sakaharĕp saménaka pawèḥ niraŋ paṇḍita,
Aho saꝑala niŋ tapātiśaya saṙwwakāmaprada*

Anākĕbi riŋ indraloka manurun lawan Apsarī,
ya téka makurĕn-kuren ri sira saŋ tamuy kādƀuta,
mabaṅsi maṅiduŋ makinnara malāwu wīṇāṅigĕl,
jĕnĕk ta sira saŋ tamuy dadi tĕhĕṙ maṅantyaṅhinĕp*

waṅuṇ ḍahina śīǥra yaṙ laku muwaḥ Umèt saŋ kaka,
lawan bala ḍatĕŋ sirèŋ talaga dibya mandākinī,
kaŧañcana hana pwa nagna wanawāsa paṅguḥ nira,
siromarahakĕn pradéśa kahanan niraŋ rāǥawa*

pawitra hana citrakūṭagiri duṙggamāwān magöŋ,
manohara ya rāmya yéka kahanan niraŋ rāǥawa,
sahaṙṣa winaraḥ ta saŋ ƀarata śīǥra maṅkat sira,
lawan bala kabèḥ manèk sira rikaŋ gunuŋ duṙggama*

Umèḥ nira tĕkā sasaṅśaya mulat ta saŋ lakṣmaṇa,
waliŋ nira musuḥ ḍatĕŋ r-adĕgakĕn ta laṅkap nira,
sĕnadđa pinasuk niraŋ kawaca yatna đīrāṅadĕg,
Alis nira ya cāla mārĕṅu lalāṭa kumrūkĕna*

tinon ira ya taṙ pasañjata taya ŋ galaḥ tāpapan,
tuhun kuda liman raŧādulu-duluṙ ya makwèḥ juga*
makin ta maparö wĕruḥ siran inaryakĕn taŋ laras,
masö sira ri saŋ kakāwara-waraḥ ri saŋ rāǥawa*

siraŋ ƀarata śīǥra yaṙ tĕka masö manambaḥ sira,
lawan bala nirāwaraḥ ta sira yaṙ pĕjaḥ saŋ praƀu,
saśoka manaṅis humuŋ sira kabèḥ sawèt niŋ lara,
Anantara mariṙ makiṅkiŋ arahup ta madyus kabèḥ*

naréndrasuta rāma sāmpun arahup ta mojaṙ sira,
Ariṅku ƀaratāt uliḥ hara rikaŋ Ayođyāpura,
Ujaṙ haji Ikā dumèḥ aku marèŋ alas tan kalèn,
kitékana gumantya ratwa ya mataŋ nya tat saṅśayā*

lawan kita magöŋ guṇanta gaṇitan tatan hĕntya ya,
prawīra wihikan kitèŋ aji lawan kalap niŋ naya,
mataŋ nya kita yogya ratwa saꝑalān siwin rākṣakā,
guṇanta Aparan guṇa nya yadi tan guṇa niŋ ratu*

kunĕŋ yan alĕmĕḥ pi ratwa ri hanaṅku muṅgwiŋ Alas,
Ujaṙku pituhunta kéwala kitāta ƀaktyākaka,
Awās ya mulihāta liṅku kita haywa śoka ṅhati,
hanā ta juga rākṣakā kita rikaŋ kaḍatwan Ari*

nahan ya ta wuwus nirātiśaya đīra dibyaŋ manaḥ,
wĕnaŋ nira rumākṣa saŋ bapa rikā kasatyan Ira,
samaṅkana siraŋ kinon muliha ratwa tātan ‌lĕgö,
siraŋ ƀarata ƀakti riŋ kaka wawaŋ ta mojaṙ sira*

pirā Inaka ni ṅhulun hana rikaŋ kaḍatwan kunĕŋ,
sĕḍĕṅta humiḍĕp Ikaŋ lara hanèŋ alas kāsyasiḥ,
lawan kita ta yogya ratwa tuwi rākṣakā niŋ jagat,
Apan matuha śaktimānta guṇamānta śūrèŋ raṇa*

nya taŋ kuda liman lawan kanaka ratna yogya praƀu,
ndya yuktyan ikihĕn ṅhulun kumawaśākĕnékā kabèḥ,
Amītya ƀaṭamantri yogya karikā sumiwya ṅhulun,
mataŋ nya mulihāta ménaka kitāta ƀūpālaka*

lawan ṅhulun atīta niṙgguṇa guṇanta gaṅgopama,
diwākara gunuŋ paḍanta himawān lawan sāgara,
ṅhulun pwa pinujinta śakti guṇamānta tātan tuhu,
Asamƀawa wuwusta maṅduhuṅakĕn mahā maṅlaré#

{tiḍak ḍikĕtahui}:3.52
⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ : 15

nahan ikana wuwus saŋ kékayīputra sāđu,
dadi sumahuṙ ikā saŋ rāmaƀadrāsi maswī,
muliha Ata kitāntĕn ṅkā ry-ayođyā tamolaḥ,
yadin alĕmĕha séwan pādukaṅkwīki ratwa#

{tiḍak ḍikĕtahui}:3.53

ndan kita pi saraƀāran rākṣaŋ sakala jagat,
kṣatriyawinayā yékā rākṣan katuturakĕn,
śāsaṇa ya gĕgĕn taŋ śāstra d-wulati lanā,
sojariŋ aji tūtĕn yékā mawa kasukan*

dèwa kuśala śālā mwaŋ đaṙmma ya pahayun,
mās ya ta pahawrĕdđin byāyā riŋ hayu kĕkĕsĕn,
ƀukti sakaharĕptād wèhi ŋ bala kasukan,
đaṙmma kalawan aṙŧa mwaŋ kāmāta ṅaran ikā*

śīla rahayu rākṣan rāga dwéśa hilaṅakĕn,
kimburu ya ta hīlan śūnyāmbĕkta lawan awak,
nyāŋ winaya gĕgön asiŋ solaḥ kinalulutan,
mwaŋ aƀimana sampat antĕnku praƀu maṅaliḥ*

wruḥ pwa kita rikāṅdé prajñā dibya ṅaran ikā,
riŋ raṇamuka sāra mwaŋ wākśūra ya guṇitan,
tyāga kita mapuṇyā riŋ brahmāṅśa muniwara,
nāgata gawayĕntāt rākṣāŋ rāt ya pahapagĕḥ#

{rucira}:3.56
⏑ – ⏑ | – ⏑ ⏑ | ⏑ ⏑ – | ⏑ – ⏑ | ⏓ : 13

krĕtajñatā haran ikanaŋ wruḥ iŋ guṇa,
mulat rikaŋ bala manĕkĕt manon ulaḥ,
Asiŋ lèwiḥ linĕwihakĕn rikaŋ hayu,
Ikaŋ masoṙ kinila-kilèŋ sasamƀawa*

mahāt-manon guṇagaṇa dibya riŋ praƀu,
tumon ikaŋ hala-hayu yatna tan hĕnĕŋ,
rumĕṅwaken lara nikanaŋ prajā kabèḥ,
Apan Ikāŋ uƀaga lanā ri saŋ praƀu#

{tiḍak ḍikĕtahui}:3.59
– – – | ⏑ ⏑ ⏑ | ⏑ ⏓ : 8

Utsāhāta larapana,
kāṙyyāsiŋ pahapagĕhĕn,
sampay tan gawayakĕna,
riŋ satwāđama ya tuwi*

śaktī siṅha katatakut,
riŋ wīrāsama winuwus,
yatnā nyān pamati-mati,
yékānuŋ satiru-tirun*

göŋ hĕṅkāra ya ta hilan,
nindā tan gawayakĕna,
tañ janmāmuhara wĕrö,
yékā praśraya sumuka#

{pawitrā}:3.62
– – – | – ⏑ ⏑ | ⏑ ⏑ ⏓ : 9

nyāŋ mukyāntĕn kanĕkĕtakĕn,
haywāsampay riŋ asiḥ-asiḥ,
dibyaŋ śāstrān linagi-lagin,
yāwat mèwĕḥ ya pinituhun*

saṅka niŋ wruḥ Aji ginĕgö,
nītijñācāra kapuhara,
paṇḍyācāṙyya dwija pahayun,
göṅĕntātaḥ Ikanaŋ asiḥ*

krođāmbĕk yélagakèn ika,
doṣākwèḥ duṙbbala winuwus,
mwaŋ wadwānuŋ rahayu milag,
mitrādoḥ taŋ musuḥ aparĕk*

śāntāsiḥ nitya tuhagaṇan,
haywāpĕs riŋ kinatakutan,
wadwā doṣa nya palĕ-palĕḥ,
tan wruḥ riŋ twaŋ ya guragaḍa*

kadyaṅgā niŋ wèḍus upaman,
ƀītātwaŋ riŋ kayu maṅadĕg,
yapwan suṇḍé wijaḥ umanèk,
Īꞓā tan saṅśaya malayū*

doṣāgöŋ wwaŋ jenĕk aṅinum,
māhā ŋ cittālupa mawĕrö*
pāruṣyèŋ wwaŋ prakaṭa wĕgig,
rāhasyāsiŋ winuni mĕtu*

haywādwa-dwāmuhara hala,
duṙƀāgāwās ta ya Inupĕt,
mwaŋ wadwāsiŋ kuṭila katon,
tan wiśwāsāna ta Ikahen*

nindā riŋ wwaŋ ya ta manapis,
tan saktā riŋ wiṣaya dahat,
dyūtāsiŋ duṙyyasana kunĕŋ,
yékānuŋ tan gawayakĕna#

{pṛŧiwītala}:3.70
⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ : 17

nihan ta gawayanta nitya maṅĕmit prajā maṇḍala,
wihāra pahayunta paṙhyaṅan umaḥ ƀaṭārāmĕrĕn,
hawan patani pañcuran talaga sétu tambak taman,
pĕkĕn wwatan asiŋ sakahyuna nikaŋ prajā yad-gawé*

limanta raŧa tuṅgaṅan lagi-lagin śraman sañjata,
mawèha kita kaṙmma piṇḍa rĕṣiƀojanāṅkĕn salèk,
Ikaŋ kuśala hosakĕnta ya kabèḥ pamūjā gĕṅĕn,
ya tonĕn ikanaŋ sarāt kita janānurāgérikā*

wulatta rikanaŋ manéwita kabèḥ watĕk séwaka,
guṇa nya kalawan Asiḥnya matuhan Ikā tiṅhali,
suśīla saguṇātiƀakti yadi tan sujanmā tuwi,
sayogya pahayun Ikā ṅuni-ṅunin sujanmālapĕn*

tatan wawaŋ awèha riŋ suka parīkṣanĕntériya,
lumakwakĕna ŋ ajña yan dadi rikā ta yan wèhana,
guṇa nya mapagĕḥ manaḥ nika sumiwya saŋ ƀūpati,
kitékana kināsihan suƀaga dibya ratnopama*

samaṅkana Ikaŋ manéwita yadin saloƀāsulit,
hanomarahakĕn ya tan rahayu lāgi saṅkĕŋ hala,
Iṅetakĕna cāra yékana paṅawruhèŋ duṙjjana,
Asiŋ lagi katon bĕnĕṙ nya ya ta gopitan saŋ praƀu*

Awās ya hala wigrahanta Ika yan Ulaḥ nyān salaḥ,
hilāṅakĕna yan sadoṣa wuwusĕn wiwékan tĕmĕn,
samaṅkana yadin r-ahat dĕmakananta wèhĕn suka,
ya tékana wĕnaŋ Anugraha lawan wĕnaŋ wigraha*

ƀaṭāra rawi yopamanta manasèŋ sarāt taṙ maṅèl,
samaṅkana ta saŋ praƀūmilaṅakĕn Ikaŋ duṙjjana,
śaśaṅka magawé Asiḥ sira janānurāgèŋ sarāt,
Awās ta kita maṅkanāri yat ahāta riŋ pun-punan*

gunuŋ ya ta paḍanta ƀūpati Ikaŋ prajāṅkĕn ḍukut,
patūti guṇa-doṣa niŋ Ulaḥ ikā mataŋ nyān suka,
Ikaŋ prawara pora waṙgga wanatulya yāṅkĕn Alas,
kitékana ta siṅha rākṣaka dumèḥ nya śoƀān katon#

{śiꝁariṇī}:3.78
⏑ – – | – – – | ⏑ ⏑ ⏑ | ⏑ ⏑ – | – ⏑ ⏑ | ⏑ ⏓ : 17

Ikaŋ ŧāni prītīnuƀaya guṇa niŋ ƀūpati lanā,
ya saṅka nyāŋ ƀogān hana pakĕna niŋ rājya ya tuwi,
Asiŋ sénāluḥ nyékana ta tuluṅĕn haywa humĕnĕŋ,
lima lwiṙ niŋ sākṣāt ƀaya tĕka rikaŋ pora ya paḍĕm*

kinonkon saŋ swāmīkana ta Umarèŋ wanwa mapanas,
maliŋ makwèḥ lumrāṅhala-hala lawan drohaka wanèḥ,
kapāt nyékā saŋ wallaƀa ya winilaŋ duṣṭa tan alaḥ,
lima mwaŋ loƀé saŋ narapati nahan nyaŋ ƀaya magöŋ*

mataŋ nyāntĕn tiṅhal sahana ni watĕk niŋ bala dĕlön,
Ikaŋ prajña wruḥ riŋ naya winaya śīla nya rahayu,
tan alwāmwaŋ yatnān drĕḍa maniwi tan loƀa samatā,
nahan pratyakṣantèŋ hala-hayu taman dadya manasar*

sunītī priḥ tāntĕn gagapi hati göṅĕn guṇagaṇan,
musuḥ topāyan toḥ pisani panas iŋ pāśa pahasat,
Iké śatruntad-don sahana pakĕna mwaŋ kira-kira,
tatan wèhĕntātāƀawaha gĕsĕṅiŋ drohaka raraḥ*

Ikaŋ mèṅĕt wruḥ nyèŋ maniwi mulat iŋ ƀakti ya gawé,
prayatna wruḥ riŋ dé tan alĕmĕha riŋ krĕtya rahayu,
wĕrö niŋ cittāgöŋ ya ta hilaṅakĕn riŋ hati lagé,
swaƀāwèŋ janmékaŋ mada kaluṣa tātaḥ ya manaput*

kaśaktin mwaŋ prajña kuśala ya ta ƀoga nya tamalaḥ,
surūpā tatwajñèŋ aji ya sapujintékana kabèḥ,
kitāntĕn saṅkĕp riŋ guṇagaṇa Ikaŋ ƀakti sudrĕḍa,
hilantékāŋ ambĕk manaya-naya mattāmiṣa puji*

nahan dé saŋ nāŧākĕmita Irikaŋ ƀūmi suƀaga,
parāṙŧāsiḥ yāgöŋ saka lara nikaŋ rāt winulatan,
tumiṅhal yātāsiŋ sawuwus ikanāŋ śāsana tinūt,
tepĕt māsiḥ taṙ wruḥ kutila milag iŋ bañcana dumĕḥ*

{śiꝁariṇī}:3.78
⏑ – – | – – – | ⏑ ⏑ ⏑ | ⏑ ⏑ – | – ⏑ ⏑ | ⏑ ⏓ : 17

nahan tojaṙ saŋ rāma manĕkĕt iŋ antĕn mapagĕha,
sahaṙṣāmbĕk saŋ ƀārata ta rumĕṅö śabda karuṇa,
manĕmbaḥ māmwīt saŋ ƀarata ri siraŋ rāmawijaya,
lawan wadwākwèḥ mwaŋ sahana-hana niŋ ƀrĕtya mamuhun*

{tiḍak ḍikĕtahui}:3.86
⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ : 15

Aŧa lumaku muliḥ saŋ kékayīputra luṅhā,
tinawanakĕn irékaŋ pādukātyanta dibya,
ya ta siniwi sinĕmbaḥ dé nikaŋ wwaŋ ry-ayođyā,
ƀarata sira tamolaḥ ƀakti maṅrākṣa rājya#

#catuṙŧas saṙggaḥ#
<mālaƀāriṇi>:4.1
⏑ ⏑ – | ⏑ ⏑ – | ⏑ – ⏑ | – ⏓ : 11
⏑ ⏑ – | – ⏑ ⏑ | – ⏑ – | – ⏑ ⏓ : 12

ndat atīta sirāṙ hanèŋ kaḍatwan,
sira saŋ rāma hanèŋ alas tāmolaḥ,
rikanaŋ giri citrakūṭa r-uṅgu,
kalawan lakṣmaṇa jānakī sūsatya*

hana tāśrama saŋ mahāṙṣi Atri,
ya tikānuŋ pinaran niraŋ tīgaŋ wwaŋ,
Atigorawa saŋ mahāṙṣi maṅliŋ,
karuṇékaŋ śaraṇāgatātīdibya*

tamataṙ malawas sirāṙ hana ṅka,
hana tālas karĕṅö pratīta riŋ lwā,
Atiƀīṣaṇa daṇḍakā ṅaranya,
ya paran saŋ raǥuputra rāmādéwa*

{prabođitā}:4.4
⏑ ⏑ – | ⏑ ⏑ – | ⏑ – ⏑ | – ⏓  : 11
⏑ ⏑ – | – ⏑ ⏑ | – ⏑ – | ⏑ ⏓ : 11

Umahas sira ta hanaŋ katākut,
kalawan saŋ Ari lèn priyā nira,
hana rākṣasa rodra yéka maṅsö,
Umahā mātyana donya tan kalèn*

{mālaƀāriṇi}:4.5
⏑ ⏑ – | ⏑ ⏑ – | ⏑ – ⏑ | – ⏓ : 11
⏑ ⏑ – | – ⏑ ⏑ | – ⏑ – | ⏑ – ⏓ : 12

si wirāđa ṅaranya tan panoli,
I ruhuṙ n-uṅgu suku nya wèḥ sumuṅsaŋ,
Atirodra taṅanya paṅlaku nya,
Atakut mrĕtyu tumon ya rodrarūpa*

Umulat ta naréndraputra kāliḥ,
sira tātaṙ matakut masö tumandaŋ,
Awamāna Ikaŋ wirāđa mūṙkka,
tumahā saŋ nrĕpaputra hīnaśakti*

Umasö ta maṅaŋ tutuk nya malwa,
kadi raṇḍö ta suku nya ƀinna yāgöŋ,
maluṅid kadi gañjiran kuku nya,
ya ta paṅduk nya ri saŋ naréndraputra*

Umulat sira kā-rwa śīǥra maṅsö,
sumikĕp kā-rwa matuṅgalan suku nya,
sinĕbit wadi dé nirāṙ dudut ya,
mati tātan pabiṣān śiwak k-awak nya*

ri pĕjaḥ nikanaŋ wirāđa mūṙkka,
Umahas saŋ nrĕpaputra niṙƀayātaḥ,
tĕmu ŋ āśrama dibya śoba rāmya,
patapan saŋ śaraƀaṅga yoga sidđi*

sira saŋ rĕṣi sidđa dibya yogī,
wihikan riŋ paramāṙŧa tatwa sūkṣma,
paripakwa samāđi niṣkalĕṅka,
dadi mamwit ta siromarèŋ kamokṣan*

kita rāma ṅaranta rājaputra,
kami mamwīta marérikaŋ kamokṣan,
lalu ƀāgya tĕmĕn kitāt para ṅké,
kita nārāyaṇa maṅgalaṅku dibya*

hana tāśrama saŋ sutīkṣṇa yogī,
yatikānuŋ wĕgilĕnta tat makūṅa,
maparö ya taman madoḥ saṅka ṅké,
rĕṣi yogī śaraṇānta saŋ sutīkṣṇa*

Iti nā ta wuwus niraŋ tapaswī,
dadi tāyoga sirāsamāđi sidđi,
magawé ta sira bahnīđarāṇa,
magĕsöŋ śīṙṇna Awak nirātma pāsaḥ*

Aŧa mokṣa siraŋ mahāṙṣi sidđi,
kawĕkas saŋ raǥuputra rāmadéwa,
Umuwaḥ manusup sirèŋ alas göŋ,
tĕmu tékāśrama saŋ sutīkṣṇa yogī*

saꝑalān winĕgil siraŋ sutīkṣṇa,
karuṇā riŋ wanawāsakāciŧī ya,
malawas ta naréndraputra rāma,
rikanāŋ āśrama wèt nyasiḥ mahāṙṣi*

{prabođitā}:4.16
⏑ ⏑ – | ⏑ ⏑ – | ⏑ – ⏑ | ⏓ : 10
⏑ ⏑ – | – ⏑ ⏑ | – ⏑ – | ⏑ ⏓ : 11

Umahas ta sirèŋ tapowana,
tinamuy dé nira saŋ mahāmuni,
ꝑalamūla pawĕḥ niraŋ rĕṣi,
yatikāhāra nirāṙ hanèŋ alas*

I sĕḍĕŋ nikanaŋ wĕṅin tĕka,
maturū saŋ nrĕpaputra riŋ ŋ-alas,
kalaśā nira ron ikaŋ kayu,
Umahā mabrata đīra taṙ ‌lĕgö*

rahina nya mahas sirèŋ alas,
mrĕga yā téka gawé nirāburu,
mamatīka kĕnas rikĕŋ Alas,
ya pamūjā nira nityakāla ya*

wiku paṇḍita wédapāraga,
Umahas māmĕŋ-amĕŋ riŋ āśrama,
rasikā tinamuy ya dé nira,
pinakāhāra saśéṣa saŋ tamuy*

wiku rūpa nirāṙ hanèŋ alas,
paḍa santoṣa rikaŋ kulit kayu,
kayu yéka kadaŋ nirādasiḥ,
ya paṅhöban nira kāla niŋ panas*

sira tāpasawéṣa yan katon,
ndan ikāŋ āyuđa yéka tan kasaḥ,
Aƀayā nira saŋ mahāṙṣi don,
brata saŋ wīra rumākṣa saŋ wiku*

patapan ri samīpa niŋ gunuŋ,
paḍa kapwénahasan ta dé nira,
kinĕmit ya rinākṣa riŋ ƀaya,
suka ménak ta pahoma saŋ rĕṣi*

salawas niraṙ uṅgu riŋ ŋ-alas,
tamatan lèn inaṅĕn-aṅĕn Ira,
suka duhka niraŋ mahāmuni,
ya cinitta winiwéka riŋ hati*

saꝑalāṙ wĕka saŋ raǥūttama,
Ikanaŋ citta parāṙŧa kéwala,
taṙ upékṣa lara nyawak nira,
prihataḥ kāṙyya niraŋ mahāmuni*

kramakāla Umèḥ kulĕm tĕkā,
rikanāŋ āśrama sānđyawéla ya,
tamataṙ malupèŋ bratājapa,
kadi saŋ tāpa susatya sātwika*

rahina nya Atīta taŋ kulĕm,
sakatambé Umuwaḥ sirājapa,
tamataṙ kalupan hĕlĕm-hĕlĕm,
matutuṙ tèŋ brata đīra niścala*

hana śūṙppaṇaꝁā ta rākṣasī,
ya tikā cāra niraŋ daśānana,
Umahas ya rikāŋ alas kabèḥ,
tĕka riŋ daṇḍaka kānanāśrama*

tinĕmu nya ta saŋ nrĕpātmaja,
riŋ alas kāwit amèt sĕkaṙ sira,
kalawan janakātmajādulur,
sira taṙ kāntun asiŋ paran tumūt*

dadi mūṙ ya tumon sirādulur,
Ikanaŋ śūṙppaṇakā ta kéraṅan,
manusup ya rikāŋ alas wanèḥ,
tĕmu saŋ lakṣmaṇa tāṅalap sĕkar*

kĕna kāma sarāga yan wulat,
magawé ƀāwa mahiñji yan laku,
paripūṙṇna Awak nya riŋ hayu,
wulan iŋ puṙṇnamakāla tulya ya#

{mālaƀāriṇi}:4.31
⏑ ⏑ – | ⏑ ⏑ – | ⏑ – ⏑ | – ⏓ : 11
⏑ ⏑ – | – ⏑ ⏑ | – ⏑ – | ⏑ – ⏓ : 12

maḍĕmit sapĕgĕg tĕṅaḥ nya māmbĕt,
mamanis lèn pamata nya rāmya molĕm,
malurus ta pupū nya lén wĕtis nya,
jariji nyānuji laṇḍak ujwalābāŋ*

jaǥana nya magöŋ susu nya buntĕr,
maputiḥ huntwalaris Iruŋ nya śoƀā,
sĕsĕranya maṇik manojña saśrī,
masĕkaṙ rāmya marumpukan masumpiŋ*

mamanis ta wulat nya lèn guyu nya,
Ikana lwiṙ nya makin sarāga mahyun,
ri sawèt ni hiyunya tā Iraŋ nya,
ri siraŋ lakṣmaṇa yan masö ta mojar*

kaka lakṣmaṇa hé sumitraputra,
Aku mūṙcꞓā kĕna kāma dènta tibra,
Asihanta kunĕŋ taman pahīṅan,
hulunantāku baśā kité tuwuḥku*

salawas ni huripku tan kasāha,
ri kitāsiŋ saparanta tan madoha,
sapakonta riké ṅhulun kadadya,
ri sĕḍĕṅtāt anumāna riŋ kĕnèŋ hyun*

Iti nā ta wuwus nya tā Iraŋ nya,
sinaput dé ni panaḥ ƀaṭāra kāma,
sumahuṙ ta siraŋ sinoma-somaḥ,
sira saŋ lakṣmaṇa gadgada ta dé nya*

Aparan kita dibyarūpa mojar,
ry-apa saṅkanta Amānuṣākrĕtinta,
tamatat matakut rikèŋ alas göŋ,
tak anon ŋ-waŋ tuwi lèn anuŋ tĕka ṅké*

lalu dibya hayunta kādƀutāku,
Apa jātinta yan apsarī ta kūnĕŋ,
paricāra ta wīnèḥ ya kantūna,
kita kanyāhayu towi tuṅga-tuṅgal*

{prabođitā}:4.39
⏑ ⏑ – | ⏑ ⏑ – | ⏑ – ⏑ | ⏓ : 10
⏑ ⏑ – | – ⏑ ⏑ | – ⏑ – | ⏑ ⏓ : 11

nya dumèḥ aku saṅśayā tĕmĕn,
kita mojaṙ ry-aku tan kĕnèŋ iraŋ,
kadi mèdi wuwusta maṅlaré,
kita déwākrĕti mānuṣa ṅhulun*

yuwatī kita kanyakā kunĕŋ,
Ađawātaḥ lakunta ta diṇḍarā,
ya mataŋ nya taman kĕnèŋ iraŋ,
ta wuwus torasi ri ṅhulun n-ari*

kalawan n-aku tak sayogya wèḥ,
ri kakaṅku t-para yogya māsiha,
sira rāma ṅaran nirèŋ jagat,
Anumānèŋ kĕna rāga mūṙcꞓita*

guṇamānta sĕḍĕṅta yowana,
sira saŋ rāma ta māsihé kita,
wihikan maṅiriŋ ŋ-anakkĕbi,
sira tāmolya ri kahyunanta wèḥ*

Amanis pamata-n nirālaris,
paṅawak sahya lawan mukābuṅaḥ,
tuwi bāhu nirāwiḍaŋ katon,
paṅalaḥ śatru gawé nya riŋ raṇa*

hana kadga nirātitīkṣṇa ya,
tan adoḥ yadyapi yan tĕkāŋ musuḥ,
tinahā Ikanaŋ raṇān tĕkā,
ya karākṣā nira don ikaŋ tĕwĕk*

wwara tāyuđa lèn laras magöŋ,
taya tāŋ wwaŋ Umĕnaŋ mayat tikā,
paṅalaḥ nira riŋ musuḥ kabèḥ,
Ikanaŋ rākṣasa mūṙkka sāhasa*

sumukū patapan mahāmuni,
hana miǥnékana yajña saŋ rĕṣi,
rĕṣiśatru ya mélik iŋ wiku,
ya pinatyan n-ira tan paśéṣa ya*

suka saŋ rĕṣi niṙƀayĕŋ Alas,
ri kadibyan niraŋ āṙyya rāǥawa,
ya mataŋ nya sayogya yat siwin,
kita ƀāgyan yadiyat paré sira*

wara lakṣmaṇa nā ta liŋ nira,
Ikanaŋ śūṙppaṇaꝁā gĕlāna ya,
rumĕṅö guṇa saŋ raǥūttama,
dadi maṅsö ya sahaṙṣa yan tĕka*

satĕka nya wuwus nya tan kalèn,
sira saŋ rāma wawaŋ sirāsahur,
Ari dibya hayunta komala,
lalu hémanta ya tan kataṅgapa*

nya sirāri Ariṅku taṙ madoḥ,
sira sītā karĕṅö rikĕŋ sarāt,
tamatak maṅaṅĕn-aṅĕn wanèḥ,
rasikā tuṅgal ataḥ kurĕnkwari*

nya kunĕŋ wuwusaṅkwi yogya ya,
Ikanāriṅku si lakṣmaṇāt para,
kurĕna nya kitāri māsiha,
kita kanyā ta surūpa komala*

raǥuputra nahan wuwus nira,
Ikanaŋ śūṙppaṇaꝁā maluy ta ya,
I siraŋ taruṇāṙyya lakṣmaṇa,
Alaḥ ahyun kĕna kāmabāṇa ya*

Umasö ta taman kĕnèŋ iraŋ,
sumĕḍĕk kéraŋ-iraŋ Ulaḥ nya wèḥ,
tan ulaḥ nikanāŋ anakkĕbi,
pinakolaḥ nya ya nīca kaśmala*

Umulat maṅiṅĕt-iṅötakĕn,
sira saŋ lakṣmaṇa kādƀutaŋ manaḥ,
kala mūṙkka Iké ta rākṣasī,
ya ta sandéha sirāṙ sikĕp ta ya*

tinĕwöṙ nira nāsikā niké,
Ikanéruŋ nya huwus pĕgat hilaŋ,
Umĕsat ya mibĕṙ marèŋ laṅit,
mĕtu jāti nya ya rākṣasīn katon*

Aku śūṙppaṇaꝁāku rākṣasī,
kita tan wruḥ ry-aku mūḍa kāsyasiḥ,
jaga yatna huripta rākṣa ya,
biṣamāt mātya tka kākaṅku śiǥra*

ꝁara dūṣaṇa rakṣasottama,
rikanaŋ śākti paḍa nya tan hana,
Aniwāṙyya ya wīra riŋ raṇa,
kita kāliḥ Uliha nya yan tĕkā*

ri huwus ni wuwus nya maṅgĕmĕr,
malayū śūṙppaṇaꝁānaṅis ta ya,
winĕgil nya kaka nya śīǥra ya,
triśiraḥ mwaŋ kara lèn si dūṣaṇa*

kaka hé triśiraḥ tuluŋ ṅhulun,
lalu tad wruḥ ri laraṅku mohita,
tamatan paṅaṅĕn-aṅĕn kita,
Ikanaŋ śatru ya sāhasé ṅhulun*

wwara rāma ṅaranya tāpasa,
hana tāri nya ṅaranya lakṣmaṇa,
wikuƀāwa katon mahāṙdđika,
gumĕgö ŋ āyuđa duṣṭacitta ya*

pariƀūta wĕnaŋ ya sāhasa,
tumĕwöṙ téka Iruṅku niṙǥrĕṇa,
tuwi tan hana doṣa ni ṅhulun,
Ikanaŋ lakṣmaṇa yomahāwĕgig*

yadiyat hĕnĕṅāta riŋ musuḥ,
tat asĕṅhit hana sāhasé ṅhulun,
Apa dona ni jīwitaṅku wèḥ,
Apa tak péruŋ iraṅku tan sipi*

praƀu rāwaṇa nāŧa ni ṅhulun,
tuwi makwèḥ ta kakaṅku rākṣasa,
tamataṙ matakut t-ikaŋ musuḥ,
ya masampé ry-aku tan pakāraṇa*

Aparan ta guṇaṅku yak hanā,
lĕhĕṅaŋ mātya kunĕŋ misan-misan,
yadiyat hĕnĕṅāta riŋ musuḥ,
tat asĕṅhit hana sāhasé ṅhulun*

{mālaƀāriṇi}:4.65
⏑ ⏑ – | ⏑ ⏑ – | ⏑ – ⏑ | – ⏓ : 11
⏑ ⏑ – | – ⏑ ⏑ | – ⏑ – | ⏑ – ⏓ : 12

ya mataŋ nya yadin hanāsihanta,
Ikanaŋ rāǥawa lakṣmaṇolihanta,
Aku niśśaraṇā kitāśrayaṅkwa,
yan agöŋ śakti nikaŋ musuḥ prihĕnta*

Apa tan pasahāya tuṅga-tuṅgal,
ꝑalamūlāśana yāmaṅan gĕgāṅan,
daluwaŋ wĕḍihanya rūkṣa duhka,
Ikanaŋ sakṣaṇa yālahāta dènta*

kala śūṙppaṇaꝁā nahan Ujaṙ nya,
triśiraḥ krođa ya maṅgĕtĕm masĕṅhit,
kara dūṣaṇa lèn sarodra matta,
manĕpak bāhu masiṅhanāda mojar*

Ari śaṙppaṇaꝁā tamat saśoka,
kami kāliḥ ta makolihékanaŋ wwaŋ,
takarin naraƀakṣakāmaṅan wwaŋ,
taya doṣa nya tuwi n pĕjaḥ ya dèṅku*

ri huwus nya masiṅhanāda maṅkat,
kalawan rākṣasa ƀrĕtya kapwa saṅkĕp,
tĕka yèŋ patapan parĕŋ ya mahyā,
paḍa maṅsö sumahab lawan bala nya*

mapapan makatap-katap ya saṅkĕp,
matilañjaŋ majajaṙ kabèḥ mapañjaŋ,
magalaḥ magalak malād ilat nya,
malipuŋ puŋ juga riŋ wĕgig g-umaṅkat*

{prabođitā}:4.71
⏑ ⏑ – | ⏑ ⏑ – | ⏑ – ⏑ | ⏓ : 10
⏑ ⏑ – | – ⏑ ⏑ | – ⏑ – | ⏑ ⏓ : 11

saḍatĕŋ nya kabèḥ maṅĕmbuli,
sira saŋ rāǥawa lakṣmaṇomasö,
pinanaḥ nira tan paśéṣa ya,
hibĕkan waṅkay ikaŋ tĕgal kabèḥ*

{tiḍak ḍikĕtahui}:4.72
⏑ ⏑ – | ⏑ ⏑ – | ⏑ – ⏑ | ⏓ : 10
⏑ ⏑ – | – ⏑ ⏑ | – ⏑ – | ⏑ – ⏓ : 12

hana ƀinna śiwak k-awak nikā,
hana timpaŋ pinanaḥ pupū nya timpal,
tahulan ni hulu nya ya rĕmuk,
hana mānaŋ-manaŋ an hilaŋ taṅanya*

kumĕtĕṙ sawanèḥ hanālayu,
hana méraŋ Umaluy pwa yékaṅāmūk,
ri muka nya mabāŋ mulĕk mtu ŋ rāḥ,
gumaluṅgaŋ ri gulū nya rodra taŋ hrū*

{puṣpitāgra}:4.74
⏑ ⏑ ⏑ | ⏑ ⏑ ⏑ | – ⏑ – | ⏑ – ⏓ : 12
⏑ ⏑ ⏑ | ⏑ – ⏑ | ⏑ – ⏑ | – ⏑ – | ⏓ : 13

bala makabalasaḥ wanèḥ kabuñcaŋ,
dadi mapuliḥ triśiraḥ masö masĕṅhit,
saraƀasa magalak Ulā paḍa nya,
garuḍa paḍā nira saŋ naréndraputra*

Inaraḥ-araḥ ikā gulū nya riŋ hrū,
hana warayaŋ dadalī jugāṅlayaŋ ya,
suniśita maputiḥ tĕlas malaṇḍĕp,
ya mĕgatakĕn ri gulū nya rāḥ nya muñcar*

hulu makabarubuḥ tibā kabèḥ nya,
kadi ta ya pāṙ-śwa nikaŋ gunuŋ rubuḥ rūg,
tat ujara ta takut niraŋ tapārĕs,
tuwi bala rākṣasa tan wĕnaŋ mulat ya*

#pañcamas saṙggaḥ#
<rajanī>:5.1
⏑ ⏑ ⏑ | ⏑ – ⏑ | – ⏑ ⏑ | ⏑ – ⏑ | ⏑ – ⏑ | ⏑ ⏓ : 17

Aŧa ri pĕjaḥ nikaŋ triśira śīǥra hulū nya tibā,
dadi ta masö masĕṅhit ikanaŋ ꝁara dūṣaṇa lèn,
saha bala maṅlayaŋ kadi ta méǥa katon ahirĕŋ,
karatala kadga cakra winawa nya ya tulya kilat*

hana mamanaḥ wanèḥ kadi ta bajra panaḥ nya biṣa,
tali ni panaḥ nya rodra kumupak kaharan gĕlapa,
raǥusuta bāyubajra ya paḍā ni panaḥ nira bāp,
ya ta kumĕnékanaŋ kala tibā sahana nya pĕjaḥ*

ri pati nikaŋ musuḥ si ꝁara dūṣaṇa lèn triśiraḥ,
makin asekĕl gĕlāna ta si śūṙppanakā manaṅis,
dadi malayū tĕkènajarakĕn ta kaka nya pĕjaḥ,
ri sira ta saŋ daśānana masö ya mahā manĕsĕl*

praƀu kita rāwaṇātiśaya śakti jayèŋ ƀuwana,
praṇata musuḥta ƀakti matakut sahana nya kabèḥ,
surapati saŋ hyaŋ indra tuwi ƀakti sira praṇata,
kaŧam api duṙnaya pwa kita hīna tamat panulus*

hana kari cārakanta ya kinon mahasèŋ prĕŧiwī,
sumusupanāŋ alas biṣama śatru hanā matapa,
ya tika tahānta haywa humĕnĕŋ pwa kitèŋ biṣama,
ya Ika kaduṙṇnayanta Amĕṅāmni balanta pĕjaḥ*

si kara si dūṣaṇa triśira sūra suđīra pĕjaḥ,
lumaku kinon matuṅgwa rikanaŋ giri ḍaṇḍaka ya,
mati kapisan taman pabisa dé nika saŋ matapa,
prakaśita rāma lakṣmaṇa mati ya taman pamales*

sahana-hananta mātya kita dé nya si dāśarati,
ya ta walĕsĕnta toḥ kira-kiran pĕjaha nya huwus,
saꝑala Ikā kasĕṅhitakĕnéka pĕjaḥ nya kabèḥ,
Apan anipis pagĕṙtta yadiyan mahurip biṣama*

kita mamaṅan magoṣṭi maṅinum saha ƀrĕtya wijaḥ,
wiṣaya kasakta tat t-aṅĕn-aṅĕn ŋ Awasāna pijer,
kita wĕgig iŋ musuḥ daṅu-daṅu magĕlöm aṅawit,
hana pariƀūta śatru tamatan pamalĕs pwa mĕné*

rikanaŋ alas ri ḍaṇḍaka siraŋ tapa taṙ matakut,
pratidina homayajña ginawé nira kapwa lanā,
tuwi taya rākṣasāṅipik-ipik rikanaŋ patapan,
raǥusuta rāma lakṣmaṇa Ataḥ katakut nya kabèḥ*

rasika ta saŋ raǥūttama taman pasahāya tuwi,
Inatus-atus ta rowaŋ ikanaŋ ꝁara dūṣaṇa bāp,
punaṙ api tan hanāmyati matap mati yāguliṅan,
Ikana panaḥ niraŋ raǥusutādƀuta mrĕtyu juga*

dađi ǥrĕta māṅsa matsya pinaṅan ꝑala dibya raṣa,
surawara déwatā ya pinaṅan ya warĕg ya mĕné,
Ikana balanta rākṣasa humöt ya kabèḥ malapā,
Alaḥ atakut ri saŋ prawara rāǥawa lakṣmaṇa ya*

ya tika dumèḥ kitāmriha mabudđya ya laṇḍĕpana,
wiṣaya ya tāryakĕn maran agöŋ ta hayunta lanā,
Atiśaya cañcalékanaŋ inak kṣaṇa matra hilaŋ,
ya ta kĕmitĕn prihĕnta gawayĕnta ŋ upāya huwus*

wwara ta ya ǥāra saŋ raǥusutottama riŋ rahayu,
Awak akilākiris mrĕdu ya komala konĕŋ-unĕŋ,
swara nira haṅsanāda mamanis juga yan karĕṅö,
ya ta Alapĕnta liṅku saꝑalān kawawéri kita*

Ataha-tahan matanta Apa tapwan anoṇ ḍahayu,
Ikana Iruṅta tan saꝑala yan tan ikārĕkana,
tuwi taliṅanta niṙ-guṇa ya tan paṅujaṙ nya rĕṅön,
suka paripūṙṇna riŋ hayu Asiŋ kahanan rasikā*

sari-sari niŋ rasātiśaya sāri nikaŋ wiṣaya,
yan ika jugānakĕbya tat aṅipya wanèha ta ya,
Asiŋ umulat riyāhyuna manaḥ nya sumomaha ya,
triƀuwanarājya yéka palaku nya wĕlīna ta ya*

hari-dayitā śacī tuwi taman pamaḍāna hayu,
girisuta rohiṇī rati apūṙwwa taman pamaḍé,
hayu rasikā kabèḥ rahayu liŋ niŋ apuṅguŋ ikā,
Anakĕbi saŋ raǥūttama jugāhayu liṅku putus*

ya Ikana liŋ nikāŋ ađama śūṙppanakān pawuwus,
ri sira ta saŋ daśānana wawaŋ sumahuṙ ta sira,
Ari kita haywa cāla hrĕdayanta tamat t-alara,
takarin iké si rāwaṇa ṅaranya jayèŋ ƀuwana*

syapa karikā tinonta kinaƀaktyan iŋ indra kunĕŋ,
kuliśa ta śīṙṇna bajra ri ḍaḍaṅku taman paṅani,
hana ta liman hyaŋ indra sinikĕpku taman paṅapa,
ḍukut upama nya tan paguṇa dèṅku tinimpalakĕn*

nda taṅa-taṅā praƀāwa ni si rāwaṇa tan papaḍa,
satata mara ŋ wulan Umĕtu pūṙṇnama taṙ wiluma,
mamawa wuṅa n tahun sahana niŋ hyaŋ alaḥ matakut,
sa Isi nikaŋ surālaya Anéka kahĕnti kabèḥ*

Ikana wuwusta hāsya mata kéraŋ-iraŋ dahatĕn,
yak atukarāpraṅa mwaŋ ikaṅaŋ tapa dāśaraŧī,
tuwi ya manūṣya hīnabala tan hana śakti riya,
saka riyasiḥku tag wihaŋ asiŋ sapakonta rari*

Aŧa ri huwus nirominaki citta si śūṙppaṇakā,
lumaku sirāhawan gagana śīǥra manojawana,
pratita si candrahāsa ya tĕwĕk nira tan kapasaḥ,
satĕka nirèŋ samudra sumĕpĕṙ ta sirèŋ pasisi*

mara-marahaŋ marīca ya ta don ira yan sĕpĕra,
sateka nirāṙ waraḥ ta si marīca ri karya nira,
dadi sumahuṙ satorasi mataṅguḥ alaḥ matakut,
ya huwus alaḥ pwa ṅūni pinanaḥ riŋ aṅin ya katūb*

praƀu kita hé daśānana nanā kita yat malagā,
lawan ika saŋ raǥuprawara rāma ya śakti tĕmĕn,
Ikana si candrahāsa ya tĕwĕkta taman paṅapa,
mataŋ ika haywa māra Irikaŋ tapa dāśaraŧi*

hana sira jāmadagni wiku śakti matī ratu bāp,
saŋ umĕjahīkaŋ aṙjjuna sahasraƀujèŋ palagan,
syapa karĕṅö Anuŋ malahakĕn sira tan hana lèn,
raǥusuta kéwalāta winuwus sira śakti jaya*

nya ta ya si tāṭakākya bali māti tĕkap rasikā,
Aŧa ri sĕḍĕŋ mayajña sira saŋ rĕṣi kampalayu,
kapati gupuy ṅhulun kapalupuy pinanaḥ riŋ aṅin,
praƀu ta turuŋ tamad wruḥ i gĕlis nira yan pamanaḥ*

Atiśaya riŋ đanuṙdđara raǥūttama taṙ papaḍa,
taku-takutĕn nikaŋ Asura rākṣasa taṙ papuliḥ,
samĕna nikaŋ waṅal mati cĕṅĕl nya pĕgat pinanaḥ,
si ꝁara si dūṣaṇa triśira śīṙṇna suđīra pĕjaḥ*

Umilu sirèŋ swayambara ri yajña niraŋ janaka,
hana ta laras Umuṅgu ri tĕṅaḥ nikanaŋ pasaƀān,
sahana niraŋ ratu pwa ya mayat ya taman kawĕnaŋ,
kaŧam api saŋ raǥūttama mayat ya tikĕl wĕkasan*

kita suka kéwalāwĕrĕ-wĕrö mamaṅan maṅinum,
saha bala matta māṅsaka surā Ininumta lanā,
Amija-mijaḥ sĕkaṙ jĕnu suganđa jĕnĕk riŋ inak,
ndya ta gamananta tat Alaha riŋ raṇa dé rasikā*

nahan ujaṙ iŋ marīca ya mataṅguḥ akon maluya,
muji guṇa saŋ raǥūttama ri śakti nirātiśaya,
mĕdi-mĕdi saŋ daśānana ya donya Alaḥ matakut,
dadi magĕlĕŋ ta saŋ daśamuꝁāsi wawaŋ sumahur*

guragaḍa ko marīca hatinīca wimūḍa cĕmĕr,
Ikana Ujaṙ-mu jañjan ujaṙ iŋ maṅajap juga ya,
Umalahakĕn siraŋ paraśurāma sirékin alaḥ,
Apan atuhā kĕlut sira si rāma sĕḍĕŋ taruṇa*

Ikana si tāṭakā pinĕjahanya taman sapujin,
Anakĕbi tan pasāra tuwi tan pasabāya ta ya,
ya ta pinanaḥ ni rāǥawa ya niṙǥrĕṇa tan paguṇa,
yadiyan ikā pujinta lalu hātmu yu đik laku mūr*

tuwi pinanaḥ ni rāǥawa ta ko Atikaṣṭa dahat,
wĕdi-wĕdi hīna nīca rumaras ta manahmu kawĕs,
Ikana panaḥ nya manda taman ādrĕs aṅinya malon,
saka ri takutmu mamriḥ alayū juga tan Inapa*

hana ta Ujaṙmu lèn umuji śakti ni dāśaraŧi,
Anikelakĕn laras Apan awūk malawas kinĕkĕs,
ya pinaṅan iŋ bubuk gilig-gilig ya dumèḥ nya nana,
Ikaŋ umayat ya tambayan ataḥ lalu hīna dahat*

pati nikanaŋ kara triśira tan ya dumèḥ ya pujin,
Apan akĕlé pramāda ya dumèḥ nya kabèḥ pĕjaha,
yan agalakāṅlagāna ri si rāǥawa ǥoratara,
niyata pĕjaḥ ni rāǥawa rikaŋ kṣaṇa taṙ paṅapa*

ndya ta ya pujimwa śakti ni si rāǥawa koŋ ađama,
druhaka jugāharĕp maliha budđimu ƀaktya riya,
mataŋ ika kompujīriya guṇaṅku tamaṙ puji ya,
jaga-jaga mātya ko druhaka cittamu taṇ ḍahayu*

Aŧa ri huwus nirāṅuman-uman maṅunus ta tĕwĕk,
kumĕtĕṙ ikā kumis nira humīs hariṅĕt niŋ awak,
kadi tinĕpak kabāṅan ikanaŋ muka ƀīṣaṇa ya,
tudiṅi tikaŋ marīca ya manĕmbaḥ aminta hurip*

ṅhulun ikihĕn patik praṇata ƀakti taman druhaka,
tuhu-tuhu ƀakti riŋ praƀu Asiŋ sapakona riya,
Ikana kunaŋ dumèḥ ṅhulun ataṅguha đaṙmma tinūt,
prakṛti nikanaŋ manéwaka mataṅguha donya hitā*

yadiyapi yat pituhwa hayu niŋ naya tan wihaṅĕn,
sarahayu sèṣṭi saŋ praƀu ya tūtĕna dadyakĕna,
nahan ikanaŋ Upāya yadiyan kĕna yat pituhun,
tĕmahana ni ṅhulun kidaŋ arambuta mās kanaka*

Ikana si rāma lakṣmaṇa ya dohakĕnaṅkwa huwus,
ri wuri nikā sakèṣṭi nira nāŧa taman warahĕn,
nahan ujariŋ marīca wĕkasan maduluṙ lumaku,
tĕka ya rikāŋ alas matĕmahan ta kidaŋ kanaka*

marakatawaṙṇna rāmya makiris ta gigiṙ nya katon,
Ikana wulu nyawak nya malĕṅis ya kabèḥ mas abāŋ,
tĕka ya masö ri saŋ janakarājasutā ya mariŋ,
kadi giniraŋ-giraŋ hati nirādƀuta dé nya jenĕk*

Iniṅĕt-iṅĕt nirāhayu kulit nya kĕmul-kĕmula,
Apan alĕṅis katon kanaka rambut alĕmbut alit,
hati nira tībra dé nira harĕp ri hayu nya katon,
dadi ta makon makoliha rikaŋ mrĕga ratnamaya*

raǥusuta taṙ wihaŋ juga Asiŋ sapakon i sira,
Ari nira lakṣmaṇa ta kawĕkas makĕmit patapan,
lumaku siromusī ya sinikĕp nira tan kawĕnaŋ,
Apan agĕlis lumumpat analimpĕtakĕn mawilĕt*

kadi ya mariŋ mahā ya sakarĕŋ maṅadĕg maparö,
wahu tinalandaṅan ya sinikĕp nira śīǥra mĕsat,
Apan alĕyö wulu nya malĕṅis linĕṅan juga ya,
kamaga taṅan nirān kaluputan malayū ya muwaḥ*

dadi ta madoḥ uliḥ nira manūti taman kawĕnaŋ,
tuwi maṅidīdi yāmarimisin maṅadĕg sakarĕŋ,
hati nira héwa dé nya tamatan kawĕnaŋ sinikĕp,
r-ayat ikanaŋ laras r-araḥ-araḥ ya rikaŋ warayaŋ*

kadi hinarit higā nya mĕtu rāḥ nya Usus nya mulū,
wĕkasi hurip nya yékana pawū nya mamañcana ya,
janakasutā gĕlāna rumĕṅö ri taṅis nya mawās,
kadi ta ya śabda saŋ prawara rāma maminta tuluŋ*

dadi manaṅis siraŋ janakarājasutā ta mawū,
laku ta Ariṅku lakṣmaṇa tuluŋ pwa kakanta tasön,
kita marikénuhuḥ nira makon umarātuluṅa,
lalu tan asiḥta riŋ kaka tasö pwa tarākṣa sira*

ya Ikana liŋ niraŋ janakarājasutāṙ panaṅis,
saka ri y-asiḥ niréki panahā nikanaŋ hrĕdaya,
dadi sumahuṙ ta saŋ taruṇa lakṣmaṇa tan kagĕmĕr,
pracaya ri śakti saŋ kaka rikaŋ raṇa taṙ malaha*

kita raǥuwīraǥāra kaḍasiḥ ni kakaṅku kita,
Aŧawa naréndra saŋ janakarāja bapanta sira,
lalu ta ya dènta hīna kagĕmö rumĕṅö manaṅis,
sira karikānaṅis syapa wĕruḥta kunaŋ ya hadé*

syapa kari śakti riŋ ƀuwana liṅta Anuŋ wĕnaṅa,
lumawana saŋ naréndrasuta rāǥawa riŋ palagan,
sira juga śaktimānta wihikan ta riŋ astra kabèḥ,
ndya ta ya kasaṅśayān pĕjaha paṇḍuk ikaŋ hariṇa*

syapa wĕka saŋ raǥūttama Anuŋ rinĕṅönta daṅū,
Alaḥ atakut ya mātya mamalakwa ta rakwa tuluŋ,
sahana nikaŋ watĕk raǥu kabèḥ tak anon alayū,
mati ya mamūk taman mawĕdi yan hana śatru biṣa*

Aŧawa Ikaŋ kidaŋ kadi mahā maharĕp pĕjaha,
rasa ri y-ulaḥ nya kādƀuta tumon sira tan matakut,
Atisaꝑalāstra saŋ raǥusuta pwa ya donya pĕjaḥ,
maturun apuy hiḍĕp nya ri panaḥ nira bahnimaya*

syapa karikā tan ādƀuta tumon raǥuputra haraḥ,
jaya rikanaŋ musuḥ sira taman papaḍĕŋ ƀuwana,
mataŋ ika haywa śoka kita dé nikanaŋ manaṅis,
muliha kakanta rāǥawa makoliḥ ikaŋ hariṇa*

Ikanaŋ awū taman sira Ikā kala rākṣasa ya,
kira-kira bañcanékana ya don i Uni nya mahā,
taṅis ikanaŋ kidaŋ Ikana liṅku huwus pinanaḥ,
Umaḍa-maḍékanā swara niraŋ raǥusiṅha juga*

Aŧa ri huwus niraŋ taruṇa lakṣmaṇa yaṙ pawuwus,
janakasutā tataṙ pamituhu pwa Amoǥa wihaŋ,
Ikanaŋ asiḥ takut ya maṅawéśa rikaŋ hrèdaya,
dadi sumahuṙ mrĕṣodita wuwus nira taṇ ḍahayu*

Ari kita saŋ sumitratanayāpa kalīṅan ikā,
wahu-wahu dènta māmbĕk alĕmöḥ ri pakonku mĕné,
Atiśaya ƀakti riŋ daṅu-daṅū kita sātya kaka,
punaṙ api duṙbala pwa sira hīna tamat patuluŋ*

wruḥ aku ri don i budđimu kaṭuṅka tamaṇ ḍahayu,
druhaka ri saŋ raǥūttama manahmu harĕp wipaŧa,
Atiśaya duṙjanāđama dahat raǥuwaṅśa kariḥ,
wĕnaŋ aƀimāna riŋ kaka Aḥ o Atikaśmala ya*

Ikana Aṅĕn-aṅĕnmu ri siraŋ raǥupūtra nihan,
mati sira dé nikaŋ mrĕga sadé nya saƀāgya tĕmĕn,
sumiliha tāku riŋ janakarājasutāku baśā,
syapa śaraṇā nya tan hana wanèḥ aku liṅmu nihan*

Ađama wimūḍa lakṣmaṇa waliṅmu manaḥku kalā,
wĕnaṅa makāmbĕka ṅhala matāku mahalwana wèḥ,
Aku tak aṅĕn-aṅĕn laki wanèḥ sira tuṅgal ataḥ,
makahulunāku tan hana wanèḥ raǥuputra juga*

yan alalisāŋ ƀaṭāra pĕjahāta siraŋ siniwi,
raǥusuta sora riŋ samara paṇḍuk ikaŋ hariṇa,
pĕgatakĕnaṅkwa tékana guluṅkwa turūn apuya,
tumutura tāku riŋ priya tamāg wĕgilāta ri ko*

ya Ikana liŋ niraŋ janakarājasutā magĕlĕŋ,
maṅuman-uman Amoǥa wulaṅun maharĕp mahalā,
hala ni manaḥ nirāta juga tan tinahān mahalā,
saka ri wirođa niŋ hati mataŋ nya halān tinahā*

daśaraŧaputra lakṣmaṇa gĕlāna ta mépu sira,
Atiśaya dibya tékana wuwus nira yan karĕṅö,
naya nira yukti tékana lalu pwa ya tan kahiḍĕp,
ya ta lumaré manaḥ nira wawaŋ sumahuṙ ta sira*

ṅhulun ikihĕn sinaṅśaya kalā druhakāk makaka,
Ikana manaḥku śudđa juga satya taman kalana,
sahana baṭāra sākṣya ni hatiṅku siromulata,
naraka tĕmuṅkwa duhka hiḍĕpĕṅkwa yadin druhakā*

janakasutā samaṅkana kitāt mawuwus mahala,
kadi maṅajap sumaṅguḥ aku mahyuna wèḥ ri kita,
saka ri wuwusta taṇ ḍahayu duhka tĕmunta magöŋ,
tawanĕn ikāŋ musuḥ kita mĕné ri wuriṅku haraḥ*

nahan ika liŋ nirāṙ panapaŧé dadi śīǥra sira,
laku tumutūṙ i saŋ kaka tumūta manūta kidaŋ,
ri wuri niromadĕg janakarājasutā wĕkasan,
lumaku mamèt sĕkaṙ sira ri saṇḍiŋ ikaŋ patapan*

Aŧa ri sĕḍĕŋ nirāmupu sĕkaṙ manusup riŋ alas,
tĕka ta siraŋ daśānana mahāṙdđika rūpa nira,
wiku śuci śudđa śꜽwa sira sātwika śānta katon,
hulu malĕṅis ginuntiŋ aratā hana kuñciṙ alit*

Atiśaya śudđa huntu maputiḥ sꝑaṭikopama ya,
tuwi magaṇitrikuṇḍala waluḥ ya sinaṇḍaŋ ira,
lituhayu waṙṇna lāka daluwaŋ nira rāmya mabāŋ,
lumaku manasya yéka dalihan Ira tan katĕṅĕr*

majapa maṅunyakĕn ta sira mantra tĕhĕṙ lumaku,
mrĕdu mamanis wulat nira marūm atisomya katon,
Ikana karākṣasān ira kadi pwa ya tan hana wèḥ,
tama ta macaṅkramé tĕpi niŋ āśrama rāmya kabèḥ*

tinĕmu nirā ta saŋ janakarājasutā riŋ alas,
sira juga tuṅga-tuṅgal anusup tamataṙ matakut,
dadi ta masö siraŋ daśamuꝁātisahaṙṣa sira,
makin aparö sagorawa sirān pawuwus wĕkasan*

Apa kita dibya rūpa manusup maṅalap ta sĕkar,
Atiśaya tā paḍanta rikanaŋ hayu pūṙṇna tĕmĕn,
hayu nikanaŋ wulan tuwi taman pamaḍéri kita,
Apan awĕnĕs ya riŋ rahina hīna tamaṙ pasĕnö*

kusuma saroja riŋ talaga kapwa sĕḍĕŋ sumĕkar,
rahayu suganđa waṙṇna ya mabaŋ maputiḥ sawanèḥ,
tuwi tamatan paḍékana hayu nya masoṙ juga ya,
Apan umaluy kucup ya rikanaŋ wĕṅi taṇ ḍahayu*

Iki kahananta ƀīṣaṇa Amānuṣagamya sukĕt,
tan awĕdi riŋ Ulā biṣama lèn aliman magalak,
syapa śaraṇānta liṅku yadiyan hana moŋ maṅawit,
Ikana hayunta héman ari yogya kahātakĕna*

kita mrĕdu komalātiśaya konĕŋ-unĕŋ ri hati,
kadi ta ƀinūsaṇan Ikaŋ alas ri hananta riya,
saṅapa ṅarān irāta sira saŋ siniwinta kunĕŋ,
Atiśaya göŋ ni đaṙmma rasikān pamawéri kita*

Aku ta pariƀramanta paradéśa rikaŋ ƀuwana,
tuwi tak anon anuŋ paḍa-paḍānta surūpa tĕmĕn,
kita juga hīṅa niŋ hayu ya liṅku tanora wanèḥ,
saꝑala Iké huripku ri huwusku weruḥ ri kita*

Ikana hayunta yāk iṅĕt-inĕt ya kadi pwa sĕkar,
huwus inisĕp nikaŋ ƀramara téka sari nya rurū,
hana ta hayu nya mātra kawĕkas ya paḍanta katon,
ya ta panĕṅĕṙku āwas ya sira siniwīnta hana*

Ikana ƀaṭāra wiṣṇu tuwi marya sirāṙ pahiyun,
I sira ta saŋ priyā nira masoṙ sira dènta tĕmĕn,
Aŧawa ƀaṭāra kāma sira kāmuka liṅku pijĕr,
ri sira ta saŋ ratiḥ nira taman pamaḍéri kita*

sahana nikaŋ Anakkĕbi tuwin yadiyan wulata,
niyata ya kādƀuté kita manaḥ nya kapūhan ataḥ,
ṅuni-ṅuni tékanaŋ taruṇa yan wruha mahyuna ya,
pira warĕga nya riŋ wiṣaya matta ƀatāra tuwi*

hana ta daridra duhkita tuwin mari yan pahiyun,
yan apa ya tāsihériya sumaṇḍiṅa yèŋ śayana,
maṅayam-ayam mahas mabayaṅan hati saŋ wiṣayī,
kita yatikāmrĕtosađa niraŋ kĕna kāmaśara*

wĕka-wĕka sāṅapéki sira saŋ siniwinta kunĕŋ,
lalu wihikan Irān hana kitèŋ patapān asukĕt,
saka ri takut nirān hana wanèha tumona kita,
yatika dumèḥ sirānusup umuṅgu rikaŋ patapan*

daśamuka nā ta liŋ nira sahaṙṣa sirāṙ pawuwus,
janakasutā sagadgada manaḥ nira yan pinuji,
hati rumaras puhun wulu niromuririŋ matakut,
praṇata sirāṙ paśabda mawaraḥ ta ri saŋ siniwi*

wwara sira rāma dāśaraŧi śakti tamaṙ papaḍé,
sira rasiké Anuŋ makahulun ṅhulun āṙyyaguṇa,
Atiśaya ƀakti riŋ bapa siromituhu ŋ sapakon,
sahana niraŋ tapaswi sira rākṣaka riŋ patapan*

sahana nikā musuḥ nira mahāṙṣi pinatyan ira,
sira ta sumorakĕn paraśu rāma rikaŋ palagan,
sira kumĕmit mahāṙṣi yan ahoma mayajña lanā,
mara ta sirèŋ alas saka ri ƀakti nirāṙ mabapa*

śatèka nirèŋ alas hana ta rākṣasa sāhasika,
ya ta lumagé sirāṙ teka parĕŋ maṅabèhi masö,
saha bala śaktimānta sahana nya pĕjaḥ pinanaḥ,
ri tĕpi niŋ āśramāt taṅa-taṅā hana waṅkay atap*

sira karĕṅö đanuṙdđara rikaŋ ƀuwanāṇḍa kabèḥ,
magada-gadāna dadya tamatan hana koli nira,
kadi pinusus tikaŋ musuḥ asiŋ Umasö kapisan,
kita kadi molya mĕṅgĕp amĕpöri siraŋ siniwi*

Ikana mataŋ nya tan katĕmu dènta nihan ya rĕṅön,
wwara ya kidaŋ hĕmas ya Inusi nira kādƀuta ya,
Ari nira lakṣmaṇéka kawĕkas wĕkasan tumutur,
saka ri pakonku yékana dumèḥ nira taṙ wihaṅa*

Aŧa ri huwus niraŋ janakarājasutāṙ pawaraḥ,
makin umasö siraŋ daśamukāṙ pawuwus ta muwaḥ,
wruḥ aku rikā si rāǥawa ṅaranya taman paguṇa,
Apa ta dumèḥ kitāhyun iriyā ri kaniṣṭa dahat*

Ađama masoṙ ya saṅka ri Ari nya kabèḥ wihikan,
ya matuha yogya ratwa ya kinon pwa marékiŋ alas,
mamati-matīka rākṣasa Asiŋ mara riŋ patapan,
ndya ta ya kawismayanta ri si rāǥawa hīnaguṇa*

ndak ajaṙ-ajaṙ kitāri Ikanaŋ ratu śakti tĕmĕn,
hana ri parākrama nya ya dumèḥ nya manĕmwa suka,
sahana nikaŋ jagattraya taman hana moli riya,
ya ta Ikahĕn si rāwaṇa ṅaranya yatéki ḍatĕŋ*

Aku ta jayèŋ surālaya manuṣya carācara lèn,
Ikana ƀaṭāra wꜽśrawaṇa sāmpun alaḥ sinukū,
yama ya maminta jīwita Alaḥ matakut pĕjaha,
surapati saŋ hyaŋ indra ya ta ƀakti kabèḥ praṇata*

kadi ta karĕm rikaŋ tasik ikaŋ suraloka kabèḥ,
paḍa mawĕnĕs kagöman asamun sahana nya maruk,
hana nikanaŋ praƀāwa ni si rāwaṇa tulya riwut,
ya ta katakut nikaŋ sura dumèḥ nya masoṙ arusak#

#saṭ saṙggaḥ#
<waṅśasŧa>:6.1
⏑ – ⏑ | – – ⏑ | ⏑ – ⏑ | – ⏑ ⏓ : 12

Ikā kaḍatwanku samīpa niŋ tasik,
gahan ri ‌lĕṅkā kadi kānti niŋ wulan,
I ratnapārāyaṇa nāma tan kalèn,
ri dé nyan akwèḥ maṇiratna yojwala*

ya tékanānuŋ kawaśākĕnanta ya,
mamuktya lāwan n-aku haywa saṅśaya,
Asiŋ sakahyunta hana ta yériya,
kawīt ta kĕmbaŋ haḍaṅĕn saménaka*

sayogya sampat Ika liṅku kāsiha,
ṅhulun sĕḍĕŋ yowana śaktimānta ya,
Awakta saśrī yuwatī sĕḍĕŋ hayu,
si rāma tātaṙ paguṇāri tāryakĕn*

paṅan Inum saṅgama yéka ƀuktinĕn,
ṅhulun hulun tulya manĕmbahé kita,
tadĕg ri ‌lĕṅkā nda huwus ta liṅkwari,
Awakta yékā hyasi wèhĕn adyana*

Ujaṙ niraŋ rāwaṇa yaṙ panomaha,
sitā tan aṅgā humĕnĕŋ taman sahur
daśāsya sakrođa masö sirāṅgyakĕn,
sitā pinuṇḍut nira śīǥra maṅlayaŋ*

gĕlāna dèwī janakātmajānaṅis,
masū masāmbat karĕṅö rikaŋ laṅit,
kidaŋ manuk riŋ patapan paḍomĕnéŋ,
kagömanānon riŋ ulaḥ samaṅkana*

Ꜽ rāma hé rāǥawa niṙǥrĕṇanta wèḥ,
lukan kĕtékā tan asiḥta ri ṅhulun,
Asiŋ pakon taṙ dadi laṅǥanā Ataḥ,
waliṅku siḥ té ry-aku haḥ lalis kariḥ*

lanā marīntoṣa kitāṅiriŋ manaḥ,
widagda riŋ citta mariŋ Anakkĕbi,
Asiŋ sakahyunku dinadyakĕnta ya,
ṅhulun n-atékīnuguṅan kināsihan*

samaṅkanāriṅku si lakṣmaṇottama,
Aḥ-o mahāprajña rikaŋ nayèṅgita,
Ujaṙ jugākās kadi śabda niŋ wihaŋ,
hatinta māsiḥ takarin tĕmĕn-tĕmĕn*

kṣamākĕnôjaṙkkwi kitāri lakṣmaṇa,
Ayogya tātan parĕṅönta yāhala,
swaƀāwa niŋ strī juga niṙwiwéka ya,
kalotakĕn haywa kitāgĕlĕŋ ry-aku*

kakanta saŋ rāma lukan lalis nira,
parintuṣāsiḥ sapakonku taṙ wihaŋ,
kitāt wihaŋ ṅūni sakèŋ asiḥ kariḥ,
ṅhulun Ataḥ pātaka nīca kaśmala*

piré kađīrān ira saŋ mahāṙdđika,
rĕṅö wuwus niŋ kala mūṙ ataḥ sira,
mataŋ nya yuktīka ta dènta taṙ salaḥ,
saké kaḍuṣṭan ni wuwusku mūṙ kita*

Ikāpi saŋ sajjana yan winèḥ ujar,
gĕlĕŋ nirèŋ wwaŋ sapĕtik tamaṙ lanā,
tinon irékaŋ kala duhka kāsyasiḥ,
Amoǥa māsiḥ Umasö sirānuluŋ*

mataŋ nya hé lakṣmaṇa sāđu sajjana,
tasö tuluṅtāku gĕlāna duhkita,
Ikā wuwustānapaŧé lukan tuhu,
nihan ṅhulun wèḥ tinawan n-ikaŋ musuḥ*

nahan pasāmbat janakātmajāṙ pawū,
humuŋ sirāminta tuluŋ masāmbatan,
jaṭāyu kāwit sira mārĕṅö taṅis,
mĕsat siraṙ ton sira saŋ daśānana*

daśānanātyanta rikaŋ kalāđama,
musuḥ niraŋ tāpasa mūṙkka sāhasa,
wĕnaŋ masampay pariƀūta riŋ wiku,
tasö huwus yan tuhu wīra riŋ raṇa*

Ikāpi saŋ rāǥawa mmāsiḥ iŋ wiku,
ya sātwikāsiḥ tuwi ƀakti riŋ bapa,
wĕnaŋ pwa ko sāhasa đik kalāđama,
lukan tan éraŋ lumarèŋ mahāṙdđika*

jaṭāyu yéki ta ƀaṭāra ƀāskara,
Umatyanaŋ mūṙkka kabèḥ tamomaya,
patik-patik saŋ raguputra tékihĕn,
rĕṇāku ṅūnin pakamitra saŋ bapa*

<śāṙddūlawikrīḍta>:6.19
– – – | ⏑ ⏑ – | ⏑ – ⏑ | ⏑ ⏑ – | – – ⏑| – – ⏑| ⏓ : 19

nāhan liŋ nira saŋ jaṭāyu Umasö masyaŋ Umuŋ syāpraṅa,
kumlab téka hĕlaṙ nirādƀuta makas malwā malaṇḍĕp kabĕḥ,
śāṙddūlākrĕti siṅhatulya magalak śīǥrāmarĕk sāhasa,
tuṇḍāǥāta patuk nirāyuđa nirālaṇḍĕp ya bajropama*

yékān sāhasa saŋ daśānana r-unus taŋ candrahāsākilat,
haṙṣāmbĕk nira saŋ jaṭāyu maṅĕpö rodran panampyal muka,
munduṙ yatna siromilag Inayatan riŋ candrahāsomĕsat,
Āścaṙyyèkana saŋ daśānana mulat tĕṅhā jaṭāywī ruhur*

Umyus téka hĕlaṙ nirāṙ papagakĕn saŋ rāwaṇāṙ tuṅkuli,
sakrođāṙ pamatuk-patuk nya kapĕtĕk māṙ bāhu saŋ rāwaṇa,
muñcaṙ taŋ rudirāṙ isĕp ta ya muwaḥ munduṙ mĕsat riŋ laṅit,
maṅkin daṙppa sirāwĕrö minum ikā rāḥ-rāḥ niraŋ rāwaṇa*

képwan saŋ daśawaktra soṙ sira sukĕṙ suṅgwī siraŋ mꜽŧilī,
sambé taŋ bala rākṣasāṅhabĕt ikaŋ Aśwomibĕṙ taŋ raŧa,
yökoṅgwan n-ira maṅlayaŋ kuda manogāmi masö maṅdĕmak,
śīṙṇnāsāk rinĕmĕk rĕmuk kinĕpĕkan rĕmpak tibā taŋ raŧa*

saŋ sītā sira muṅgu riŋ raŧa tibā Umrĕm sawèt niŋ takut,
mūṙccā riŋ gaganāntarāla maṅĕliḥ mosaḥ gĕlānomĕhaḥ,
miṅsoṙ śīǥra siraŋ jaṭāyu sumuyug sāmbut ta saŋ mꜽŧilī,
mahyā taŋ daśadéśadéwata humuŋ kapwādƀutāṅastuti*

pahyā niŋ surasaṅǥadéwata lawan ganđaṙwwa kapwāmuji,
héwa krođa siraŋ daśānana nanā maṅkĕp tikaŋ bāhu mār,
lāwan rāḥ nya nirantaromĕtu humīs ndā tan hiḍĕp yālara,
maṅsö sāhasikāṅusī mabayaṅan méraŋ jaṭaywaṙ layū*

saŋ sītā pinĕkul nirāṙdđa kapati glānāsi mosaḥ sira,
tan mādrĕs ta Ibĕṙ nirāṙdđa malimĕṙ mamriḥ Alaḥ kabwatan,
yan taṙ sāmbuta saŋ naréndratanayā byaktān pĕjaḥ yan tibā,
yékā hétu niraŋ jaṭāyu malimĕṙ tébĕṙ nirāṅkin malon*

mĕḥ prāptā ta siraŋ daśānana maṅèl maṅliḥ jaṭāyūmĕhāḥ,
mosaḥ mosyan asiŋ paran Ira tinūt dé saŋ daśāsyèŋ laṅit,
tan dwān tandaṅi saŋ jaṭāyu dumilaḥ taŋ candrahāsākilat,
sĕmpal taŋ lahuyaŋ huyuŋ nira tibān pinraŋ niraŋ rāwaṇa*

{puṣpitāgra}:6.27
⏑ ⏑ ⏑ | ⏑ ⏑ ⏑ | – ⏑ – | ⏑ – ⏓ : 12
⏑ ⏑ ⏑ | ⏑ – ⏑ | ⏑ – ⏑ | – ⏑ – | ⏓ : 13

daśawadana wawaŋ siromĕkul saŋ,
janakasutāṙ wiparīta tībra mūṙccā,
hana ta raŧa wanĕḥ masö manuṅsuŋ,
pinakahawan Ira yaṙ Uliḥ ri ‌lĕṅkā*

{mālinī}:6.28
⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ : 15

satĕka nira ri ‌lĕṅkā glāna kāmāturāhyun,
hana ri hati nirāṅhiŋ mꜽŧilī ūṣađātaḥ,
winaliŋ ira Umaṅgā jānakī rājaputrī,
dadi ta sira Umaṅsö wèt nikaŋ rāga tībra*

sahana-hana nikaŋ wwil wīra yékā kinonkon,
Umiṅĕtakĕna saŋ śrī rāmaƀadrāṙ makiṅkiŋ,
Alaḥ awĕdi ri dé nyan śīṙṇna taŋ rākṣasākwĕḥ,
daśawadana sirādwāhĕnti wadwā nirākraḥ*

ri laku nikana taŋ wwil cāra yāmratyawékṣa,
dadi ta sira sumomaḥ jānakī ndā tan aṅga,
tinudiṅan i kiwān lèn taṙ winĕḥ śabda ménak,
daśamuka sira mūṙkkātyanta maṅsö tan éraŋ*

pratidina sira mojaṙ ndan mahāsatya dèwi,
raǥutanaya cinitta dé nikaŋ citta tan lèn,
salahasa sira mosaḥ saŋ daśāsyāsi maswī,
r-ujari bala nirāṙ kon jānakī rākṣa-rākṣan*

Aŧa ri hana niraŋ śrī jānakī ṅkā ri ‌lĕṅkā,
raǥutanaya sirékātyanta saṇḍéha Āśa,
marahakĕna hilaŋ saŋ jānakī duṙnimitta,
manuk umuni masambat lwiṙ nya maṅsö manuṅsuŋ*

daśaraŧasuta tībra glāna maṅliḥ makiṅkiŋ,
janakatanaya haḥ Āḥ ƀāgya tékin katĕmwa,
mati pinaṅan ikaŋ moŋ mwaŋ tibā riŋ juraŋ lwaḥ,
capala ta kunaŋ oṅsil haḥ lukan kāsyasiḥ nya*

sĕḍĕŋ aṅaṅĕn-aṅĕn saŋ rāǥawa ƀrāntacitta,
tĕka ta sira saŋ antĕn ndān ikaŋ wéṣa rūkṣa,
makin alara sirāṙ ton wéṣa saŋ lakṣmaṇoruk,
niyata pati nikā saŋ mꜽŧilī liŋ nirāśā*

dadi ta sira matakwan śīǥra mojaṙ saŋ antĕn,
duga-duga sira mājaṙ satya ƀaktīŋ kakāsiḥ,
raǥutanaya gĕlānān paṅrĕṅö wrötamātra,
hati nira ya ta śiṙṇnān śūnya taŋ rāt hiḍĕp nya*

kadi ta hilaŋ umĕtwaŋ jīwa saṅké śarīra,
mamana-mana sirāṅhèl dé ni kiṅkiŋ nirākwèḥ,
Alaḥ umaṅĕn-aṅĕn saŋ jānakī citta luṅhā,
satata ri pipi yan hīs luḥ nirādrĕs tan ampĕt*

Ari janakasutā ndī déśa Uṅgwanta tājar,
sahuri Aku gĕlānāsyaŋ-syaŋ aswī masāmbat,
pijéṙ amupu sĕkaṙ kwèḥ nā mataŋ nyāt tan aṅsö,
Aŧawa milu maṅajyaṅrĕṅwakĕn đaṙmmaśāstra*

syapa ta kunaŋ ikānuŋ takwanaṅkwé wĕkasta,
wruha ta ri Amĕṅantānuŋ satorasya mojar,
bapa ta taṅisanaṅkwébuṅku yādoḥ taman wruḥ,
suragaṇa humĕnĕŋ đik déwatā tan hanojar*

Atiśaya Aku yatnāmèt kitèŋ déśa mamriḥ,
mara haku ri paturw-antèŋ daṅū tat kapaṅguḥ,
hana watu maratālwa ṅkāk paromèt kitātaḥ,
sahana ni hawalantāku k-parāmèt kitāntĕn*

masuk aku riŋ alas göŋ lèn pamètanta kĕmbaŋ,
katĕmu kusuma lumrā kīṙṇna laywan rurū kwèḥ,
saka ri panas ikaŋ wé kapwa lūm yātirūkṣa,
kadi saka ri lara nyān tat hanākūŋ ya māśā*

kusuma saꝑala dibyāsiḥ nya tībré kitāntĕn,
Atiśaya kari kiṅkiŋ nyāṙ kasaḥ dènta monĕŋ,
Aku kalana ta kāsiḥ puṣpa tātan paḍé ya,
taya kita tuwi dèwī tan pĕjaḥ dé nyunĕṅku*

Apa kita mamarīkṣā donta mĕṅgĕp Umiṅgat,
prahasana ta kunaŋ don iŋ humöt guywa-guywan,
wĕtu ta rari huwus hé tan wruḥ iŋ śoka monĕŋ,
biṣama tiki huripkun tūta miṅgat pwa dènta*

Aku muliḥ umatīkaŋ rākṣasa krūrakaṙmma,
Apa kita tat anuṅsuŋ kolakĕntāku dèwī,
Aparan ikana dosaṅkwī kitaŋ toḥ pwa tājar,
lalu kita lumaré ṅwaŋ ƀakti māsiḥ pwa nitya*

giri gahana gunuŋ ndin takwanaṅkwé wĕkasta,
lalu talib i gĕlĕṅtāmoǥa héwāntat aṅliŋ,
hilaŋ ikana kađīrankwāpasaḥ sakya dènta,
kadi dinudutakĕn mĕḥ mĕtwa jīwaṅku luṅhā*

Aku manaṅis aböḥ mèḥ mĕtwa rāḥ niŋ matābaŋ,
satata Aku masāmbat tan katoliḥ pwa dènta,
yan ahuwusan kasihtāri mari-āku monĕŋ,
kita tamat awaraḥ riŋ karya luṅhā tat amwīt*

tuwi Ikana Arintā lakṣmaṇékāna tan wruḥ,
wruha rikana gĕlĕṅtātyanta sūkṣma nya mèwĕḥ,
hana kari magĕlĕŋ riŋ swāmi tātaṙ padoṣa,
Atiśaya kita sađwācāra śīlanta liṅku*

Umara Aku maniñjo ṅkā ri pahyas-hyasanta,
hana ta ya wulakan lèn pañcuran ṅkākwaniñjo,
katĕmu ta pasiwontékīŋ daṅū ṅkā tamolaḥ,
Aku malara kapūhan dé nya tan ton hana ṅkā*

nahan ikana taṅis saŋ rāmabađrātimūṙccā,
kapati kadi tinunwan dé nikaŋ śokabahni,
pawana sumiriṙ alwan tis nya tātan ya tamba,
biṣa miṣani ya maṅdé mohita ṅwaŋ ta dé nya*

krama mawuṅu sirāṅliḥ péṙ ikaŋ luḥ ya madrĕs,
lumaku ta sira madyus tuṅga-tuṅgal sirākūŋ,
Alara tuwi makiṅkiŋ tan hilaŋ déwa pūjā,
prakrĕti juga pajātyan saŋ mahāsatwa satya*

tĕlas ajapa mamūjāṅaṙccanèŋ hyaŋ masanđyā,
laku ta muwaḥ umèt saŋ jānakī riŋ Alas göŋ,
katĕmu ta palagan saŋ rāwaṇa mwaŋ jaṭāyu,
hati nira sawitaṙkkān ton ikaŋ cihna niŋ praŋ*

Ari taruṇa sumitrāsūta taṅsö ya tonton,
Ahalĕpan iki mapraŋ rākṣasa ṅké ta ṅūni,
ruđira ya tumibābāŋ bāhu sĕmpal katimpal,
kawaca raŧa nihan taŋ tuṅgaṅan kapwa śīṙṇna*

ndak iṅĕt-iṅĕt ikāntĕn yan mapékā ya mapraŋ,
susupi Ikanaŋ ālas mèt ikaŋ rākṣasa ṅké,
maluya Ika laraṅkun ton ikaŋ rāḥ ya lumra,
Alĕmĕḥ aku humèt saŋ jānakī liŋ nirāśā*

manuk apa kunĕŋ apraŋ hāḥ lukan kadƀuta nya,
lahuyaŋ atiśayèŋ göŋ cihna nāhan katimpal,
Apa pinarĕbutanyān tan patrĕṣṇèŋ hurip nya,
harĕpa kunĕŋ ikā saŋ jānakī donya tan lèn*

nahan ikana wuwus saŋ rāmaƀađrān paṅūha,
jwalita kadi tinunwan twas nira krođa muntab,
mata nira ya kabāṅan wĕtwakĕn taŋ kađīran,
triƀuwana kadi śīṙṇnā dé nirālaḥ saroṣa*

kadi ta sira ƀaṭārâditya maṅkin satéja,
makin apupul atambĕḥ wikramotsāha wrĕdđi,
Awak apanas ahosaḥ dé nikaŋ krođabahni,
raǥusuta kadi siṅhāsiṅhanādātidaṙppa*

syapa ta kunaŋ ikānaŋ wwil wĕnaŋ sāhasa ṅké,
rumaƀasa sira saŋ śrī jānakī rājaputrī,
Apa kariki si rāmāwĕdya riŋ śatru śakti,
mataŋ ika Awamānātyanta nīca nya duṣṭa*

dinakara tuwi soṙ hyaŋ sūṙyya dèhkwi praƀāwa,
giriwaraśata śīṙṇna sāgarāsāta dèṅku,
sahana-hana nikaŋ rāt hĕntya tātan paśéṣa,
Uragapati Ulāgöŋ ṅkā ri pātāla śīṙṇnā*

nuni-ṅuni Ikanaŋ wwil hĕntya tātan paśéṣa,
đanapati tuwi duhkā yakṣa ya syūha mātya,
Aku ta maliha kālomatyanaŋ kālamrĕtyu,
sakala ƀuwana cūṙṇnā ƀūmi dĕṅkun pusus ya*

surawara Awarāṅkwī ŋ indra mandālpaśakti,
gaganatala tan alwā dèṅku wèhĕṅkwahöta,
maluya laya Ikaŋ rāt rātri tulya nya śūnya,
Asiŋ-asiṅa ta sāđyān dadya tan dadya madwā*

nahan ikana wuwus saŋ rāǥawāsiṅhanāda,
tihaṅakĕn ikanaŋ hrū héwa sakrođa riŋ rāt,
prarudita manaṅis saŋ lakṣmaṇāsiḥ manĕmbaḥ,
muhutakĕn ikanaŋ rāt mātya tātan padoṣa*

raǥusuta kita miŧyātyanta momo wimoha,
wipaŧa ta ya katrĕṣṇantèŋ jagad gadgadāku,
Apa kita kadi médan tan padon dènta māmbĕk,
ṅhulun alara gĕlānān ton kitātaḥ salaḥ ton*

gĕlĕŋ i hati ya tībrātyanta kāmāturāhyun,
wwaŋ apa wihikana ŋ waŋ manda maṅdāni citta,
takarin atiśayāglis budđi médan pramāda,
đrĕti ya ta dulura nyān rudđa taŋ rodrabahni*

Apa ta guṇagaṇā niŋ krođa yan tūtananta,
ya mataŋ amuharopĕk duṙyyaśèŋ rāt ya pāpa,
kalawan ikana taŋ rāt tan hanātaḥ sadoṣa,
kita juga wiparīta glāna dé niŋ larāgöŋ*

{śloka}:6.64

nāhan taṅguḥ nirāŋ antĕn,
tuṣṭođāni siraŋ kaka,
kapwānusup sirèŋ ālas,
Adoḥ saṅka riŋ āśrama*

tatkālān panusup kāliḥ,
n-ton jaṭāyu manuk magöŋ,
tan byakta téka dé niŋ doḥ,
katon kadi gunuŋ magöŋ*

yéki mātī siraŋ sītā,
liŋ niraŋ rāma niścaya,
r-aṅsö tandaṅi taŋ pakṣi,
jaṭāyu mawuwus wawaŋ*

hé rāma hé raǥusuta,
haywa sāhasa ri ṅhulun,
jaṭāyu tāku tan kālèn,
wruḥ tākun jānakīn pinèt*

nā liŋ niraŋ mahāpakṣi,
manĕmbaḥ saŋ raǥūttama,
siraŋ jaṭāyu kāruṇya,
mitra kāsiḥ niraŋ bapa*

sira glāna kanin tībra,
taŧāpi mahurip sira,
Alaḥ humèṙ siraŋ rāma,
saṅka ri drĕḋa niŋ asiḥ*

tĕka pwa sira saŋ rāma,
mājaṙ ta sira riŋ musuḥ,
huwus mājaṙ pĕjaḥ sira,
sawèt niŋ tībra niŋ kanin*

sapĕjaḥ nira mūṙccāśā,
saŋ rāma manaṅis sira,
hé jaṭāyu mahādibya,
wĕnaŋ đāraka riŋ hurip*

śaṅka ry-asiḥta mamitra,
bapaṅku kalulut tĕmĕn,
tumuluy tĕka riŋ putra,
Aḥ-o dibyanta hé kaga*

sĕḍĕṅtāt mahurip ṅūni,
bapaṅku mahurip hiḍĕp,
ri pĕjaḥta kunĕŋ maṅké,
mĕnyāk uwuḥ-uwuḥ tĕmĕn*

huwus saŋ rāma manaṅis,
tunu waṅkay ikaŋ manuk,
maśoca ta mawèḥ piṇḍa,
muwaḥ luṅhā sirānusup*

hana rākṣasa kāścaṙyya,
bāhu nya madawī tĕmĕn,
malapā maharĕp māṅsā,
ya pinaṅguḥ nirèŋ alas*

musuḥ niŋ satwa yèḥ daṅū,
dīṙgǥabāhu ṅaran ikā,
ya ta maṅsö sira krūra,
r-unus taŋ kadga tīkṣṇa ya*

sāṅsö nya rodra yāgalak,
pinraŋ nira taṅanya ya,
sāmpun pĕgat pwa bāhu nya,
tibā ta yérikaŋ ‌lĕmaḥ*

maluy ta ya ri jāti nya,
déwatārūpa yan katon,
lumrā téja nikāwak nya,
kadi saŋ hyaŋ diwākara*

maprĕśna ya ri saŋ rāma,
mamĕpöṙ i ṅaran ira,
lāwan don iŋ masusupan,
ya tinakwanakĕn ikā*

satorasi siraŋ rāma,
mawaraḥ ri ṅaran n-ira,
lawan don iŋ masusupan,
sumiliḥ ta sirātakon*

Apa jātinta hé sāđu,
kita déwakrĕtin katon,
nihan ta-pajara wanèḥ,
yan kasidđā sadon mami*

yan kapaṅguha saŋ sitā,
lawan yan alaha ŋ musuḥ,
nahan takwan iraŋ rāma,
dadi mājaṙ-ajaṙ ta ya*

ṅhulun ānak ƀaṭārī śrī,
ndan durācāra ta ṅhulun,
sĕḍĕŋ kwacaṅkramèŋ swaṙgga,
Aṅlaṅkahi mahāmuni*

saṅké gĕlĕŋ niré ṅhulun,
manīmpa dadya rākṣasa,
kitātaḥ antaśāpāṅkwa,
Apan putrāku dènta wèḥ*

kunaŋ donta kasidđā ya,
saŋ dèwīnta kapaṅguha,
tinawan saŋ daśamuka,
ri ‌lĕṅkā kahanan nira*

nihan gunuŋ parananta,
rĕṣyamūka ṅaran nikā,
hana ta wré tĕmu ṅkāna,
saŋ sugriwa ṅaran nira*

mahāṙdđika mahāśakti,
ndan glāna ta ya duhkita,
ya tékānugrahānanta,
kaka nya ya ta patyani*

saŋ sugrīwa gĕlānonĕŋ,
ri saŋ tārā priyā nira,
Inalap dé ni saŋ bāli,
bāli atyanta duṣṭa ya*

saŋ sugrīwa sĕḍĕŋ monĕŋ,
kadi ‌lĕmbu lanaŋ sira,
tan winèḥ maswa rikanaŋ,
lĕmbu mānak wahū mĕtu*

mataŋ nya hé raǥūputra,
paḍa duhkanta yak hiḍĕp,
yan mitrā ŋ kapi sugrīwa,
sahāyāntāt patī musuḥ*

Iké wuwusku tan madwā,
satyawākya ṅhulun tĕmĕn,
mitrānta ŋ kapi sugrīwa,
niyatālaḥ ni rāwaṇa*

sĕḍĕṅtāt masihériya,
Awās ya ƀaktya rī kita,
kita gurwa ‌Ikā śisyā,
kāṙyyanta towi dadya ya*

pira doha ni kāṙyyanta,
katĕmu ta ya dé nikā,
tuwi makwèḥ ta wadwā nya,
wré magöŋ śaktimānta ya*

mataŋ nya mitrā sugrīwa,
duhka nya ya hilaṅakĕn,
marapwan pamalss dlāha,
kitātĕmwa lawan priyā*

nahan n-ujaṙ nikaŋ déwa,
Ikaŋ rākṣasa pūṙwwaka,
mĕsat ta yomibĕṙ luṅhā,
saŋ rāma manusup muwaḥ*

tinon irāŋ alas rāmya,
wwa-wwahan tamalaḥ matöb,
hilaŋ lapā nirānton ya,
tĕmu taŋ lwaḥ magöŋ suci*

madrĕs hilī nya mahĕniŋ,
Umĕntas ta sirādulur,
tĕmu ŋ alas rāmya tĕmĕn,
manon ta sira tāpasī*

śawarī téka jāti nya,
kulit kayu tapiḥ nikā,
waṙṇna nyawak nya mahirĕŋ,
kadi waṙṇna niŋ añjana*

rūpa nya sāđu tañcāla,
pragrĕhyapāda tulya ya,
wītarāga ya đaṙmmèṣṫa,
ꝑalāhāra lanā bratī*

sawulat nira saŋ rāma,
hilaŋ tékāna ṅhèl nira,
kadibyan iŋ brata magöŋ,
mojaṙ ta sira kādƀuta*

hé tāpasī mahāsāđu,
lalu dibyanta mabrata,
Aparan lwiṙ ni pūjānta,
yat satyèŋ īśwarāṙccaṇa*

pitrĕpūjā kunaŋ nitya,
lanāsanđyā kunaŋ kita,
yat satya riŋ waca-wacan,
lawan carita saŋ wiku*

prastāwa niŋ tapa magöŋ,
kāma moha kunaŋ hilaŋ,
đīra-bratātwaŋ aguru,
nā prakāra nikaŋ tapa*

nā liŋ saŋ rāma maprĕṣṇa,
Irikaŋ śawarī bratī,
sādarojaṙ ta ya mawèḥ,
mađupaṙkka lawan ꝑala*

 ‌Om‌  sājña hé kitaŋ rāma,
ṅhulun ta magawé tapa,
Asiŋ sakawĕnaŋ dèṅku,
kasatyanku hĕlĕm-hĕlĕm*

kunaŋ hétuṅku mabrata,
maṅhanākĕn kasambégan,
Utpatti ƀaṭāra wiṣṇu,
luṅhā mara ri pātāla*

kĕna śāpa dé hyaŋ rudra,
ri kāla niŋ liṅgodƀāwa,
madātĕmahan warāha,
makastrī dèwī pātāla*

mijil pwa sira hyaŋ wiṣṇu,
makarūpa ta warāha,
Umĕgil irikaŋ gunuŋ,
Amaṅan hāraka mami*

tĕlas nya maṅkanomati,
śawa nya tinaḍaḥ mami,
ya tikāṅdadyakĕn duhka,
Awak mami nīla waṙṇna*

tāsyasiḥ hé kitaŋ rāma,
tusapi muka ni ṅhulun,
pūṙṇnā kitāntaśāpāṅkwa,
tāryakĕn kléśa ni ṅhulun*

nā liŋ saŋ śawarī bratī,
Inusap dé niraŋ rāma,
paripūṙṇna siraŋ yogī,
gumanti maṅanugrahé*

hé saŋ rāma mahādibya,
wiṣṇu sakala yaṙ katon,
wĕnaŋ umalapi kléśa,
mataŋ nya malĕsa ṅhulun*

wānarađipa sugrīwa,
ya mitrānta mahāṙdđika,
katĕmwa jānakī dénta,
nā liŋ nya dadi mokṣa ya*

{turagagati}:6.114
– ⏑ – | ⏑ ⏑ ⏑ | – ⏑ ⏑ | ⏑ ⏑ ⏓ : 12

rāma lakṣmaṇa muwaḥ sira manusup,
riŋ ŋ-alas pratita kampa ya karĕṅö,
kwèḥ kĕnas riya wisāta ya kasukan,
mwaŋ mahāmuni hanèŋ alas anusup*

trĕpti saŋ raǥusutāṙ wulat iŋ alas,
rāmya kapwa manĕḍĕŋ kusuma matap,
n-ton ikaŋ talaga dibya ya manulus,
padma yéka maputiḥ tamalaḥ-alaḥ*

śokacitta sira dé nya ta maṅaraŋ,
mꜽŧilī sira lanā Inaṅĕn-aṅĕn,
wĕt nyunĕŋ nira kunaŋ dadi manaṅis,
glāna yaṙ wara-waraḥ ta Ari nira*

lakṣmaṇāri wulati ŋ talaga maho,
ƀūṣaṇa nya Uni niŋ ƀramara humuŋ,
kokilomuni malon ya salaki-bi,
hāḥ mahā juga ya mèdi riŋ apasaḥ*

padma rāmya sumĕkaṙ paḍa manĕḍĕŋ,
wintaŋ iŋ gagana soṙ ta hayu nikā,
komala nya ya mawèḥ lara ri hati,
śoka saŋ priyawiyoga mulati ya*

saŋ sĕḍĕŋ priyasamāgama kasukan,
dé nikaŋ ƀramara haṅsa paḍa munī,
rāmanīya ya manohara ya mrĕdu,
kaṙṇnaśūla ya ri saŋ priyawiraha*

kīṙṇna taŋ kusuma nitya ya marurū,
dé nikaŋ manuk i pādapa masiwo,
wwaŋ wimūḍa ta kunaŋ taman alara,
mwaŋ ri saŋ tan aharĕp suka wirati*

ganđa niŋ sĕkaṙ arūm mara riŋ iruŋ,
mwaŋ manuk nya lumaré taliṅa muni,
rūpa niŋ kusuma yānakiti hati,
hāḥ ṅ anaṅga mamanaḥ mamarimisi*

mwaŋ ŋ-ikaŋ kayu kabèḥ paḍa mamanaḥ,
ronya yāpĕs alaris ya taji tajĕm,
pāŋ nya yéka larasa nya ya malurus,
wruḥ nya yan tuju hatiṅku kĕna rujit*

mandamāruta miriṙ ya maṅiriri,
wāsita nya waṅi niŋ wana kusuma,
citta yāpuy umurub tĕhĕṙ apanas,
hāḥ lukan lara nikiŋ priyawiraha*

cāla ron ikana taŋ kayu tumayuŋ,
yoṅgwaniŋ bun aputiḥ makatiritis,
mutyahāra juga riŋ gaganatala,
n-ton ikā drawa hatiṅku juga tĕñuḥ*

hāḥ kapan kunaŋ iké kahuwusana,
mukti duhka nikanaŋ priyawiraha,
kālamrĕtyu malalis tan anumata,
tan patīn aku huwus kasula-sula*

śabda niŋ ƀramara matta ya Apuya,
yak rĕṅö ya mahuyaŋ hati mapanas,
tulya paṙwwata sĕḍĕŋ matunu murub,
tan hanāta śaraṇāṅkwa manuluṅa*

moǥa mohita hatiṅku ya wulaṅun,
n-ton alas ya manĕḍĕŋ masĕkaṙ arūm,
pomahan niraŋ anaṅga juga katon,
yak pramāda kasasaṙ ta kunĕŋ ari*

paŋ nikaŋ kayu tinūb niŋ aṅin alon,
naṙttakī ya maṅigĕl kayu mamijaḥ,
daṙppa taŋ ƀramara matta maṅiduṅi,
wèt nyunĕṅku baribin n-aku kabaran*

nā taṅis nira saŋ āṙyya raǥusuta,
sanđi tībra maṅĕliḥ hati wipayoḥ,
rĕṣyamūka giri ƀīṣaṇa masukĕt,
nā paran nira saśoka masusupan*

{basantatilaka}:6.130
– – ⏑ | – ⏑ ⏑ | ⏑ – ⏑ | ⏑ – ⏑ | – ⏓ : 14

tatkāla yaṙ tĕka rikaŋ giri rĕṣyamūka,
sugrīwa śoka sira tībra maṅön akiṅkiŋ,
saŋ rāmaƀadra śaraṇā wĕgilĕṅkwa tan len,
nā liŋ nirān laku manāsaka śīǥra maṅkat*

tāmoli riŋ malaya paṙwwata duṙggamāwān,
yékā paran nira lawan bala wānarākwèḥ,
ƀakti nya mapraƀu dumĕḥ ya kabèḥ tumūta,
sugrīwa sāđu tuwi yogya siwin hiḍĕp nya*

sāmpun ḍatĕŋ dadi kinon ta siraŋ hanūmān,
dūtomarā ri sira saŋ raǥuputra pètĕn,
tātaṙ wihaŋ pawanaputra kinon lumakwa,
yékan pĕsat nira rikaŋ gaganāntarāla*

riŋ rĕṣyamūka dunuṅĕn n-ira śīǥra mādrĕs,
humyus mĕsĕs Aṅin-aṅin n-ira bāyubajra,
śīṙṇnékanaŋ kayu katūb mananā kabèḥ rūg,
sĕmpal papal kaparapal kapupuḥ pukaḥ puḥ*

praptomasuk sira rikaŋ giri rĕṣyamūka,
mĕṅgĕp mahātma sira sidđa sakāma-kāma,
n-ton téka saŋ raǥusutāsusupan ƀramanta,
maṅsö ta saŋ pawanaputra wawaŋ ta mojar*

hé sāđu dibya kita đīra wĕnaŋ marā ṅké,
Atyanta duṙggama nikiŋ giri rĕṣyamūka,
saŋ hyaŋ mahéśwara tuwin malĕmĕḥ marā ṅké,
ndyānuŋ prayojana Iké panusupta kāliḥ*

lwiṙ niŋ ƀayātiśaya rodra Anuŋ hana ṅké,
muṅgwiŋ guhām hana ta rākṣasa lèn piśāca,
lāwan paran kari hawanta sukĕt t-agamya,
wwaŋ lén saké kita taman hana wèḥ mara ṅké*

kwèḥ siṅha sāhasa musuḥ niŋ asiŋ marā ṅké,
krūrāṅawit ya mawiṅit muruṅūtikaŋ moŋ,
maṅgā Umuṅgaḥ irikaŋ giri duṙggamāwān,
wuṅkal galintuŋ agaliŋ gumuliŋ Iṅambaḥ*

malwā malok pĕluk ikaŋ lwaḥ aluṅka-luṅka,
molĕk ya kolĕk akèlĕm kumĕlem umĕntas,
tambiŋ katambiŋ iŋ adoḥ ya tĕbĕŋ kahambĕŋ,
dé niŋ mahāgaja lanā mara daṙppa madyus*

makwèḥ anuŋ ƀaya nikaŋ giri ƀīṣaṇa nké,
lāwan śilātala tĕla nya malā Ulā nya,
moŋ māṅsaƀakṣa kaharĕp nya humöŋ galak nya,
tan wismayan paṅĕbusan mamisan wiṣa nya*

nā liŋ niraŋ pawanaputra masö matakwan,
mojaṙ ta saŋ raǥusutāṙ pawaraḥ rikaŋ don,
Ꜽ Āṙyya don mami nihan ta-rĕṅé tat aṅsö,
mwaŋ hétu niŋ malarasan ya ta pājaraṅkwa*

kyātīŋ sarāt daśaraŧa praƀu saṙwwaƀoga,
salwiṙ nikaŋ suka wiśéṣa hané sirākwèḥ,
Akwèḥ anak nira Ariṅku ya dibyaśakti,
Aṅhiŋ ṅhuluñ juga Anak nira mandaƀāgya*

{}===halaman:169:140:halaman:81

saṅké pakon ira marā riŋ alas malaṅǥya,
yékā nimitta mami yan panusup ya kāliḥ,
luṅhā mĕgil kami riŋ āśrama saŋ sutikṣṇa,
ṅkā ta tamolaḥ aṅĕmit patapan prayatna*

sītā priyāṅku rasikā ta duluṙkkwi ṅūni,
ndan duṣṭā rāwaṇa malap sira śīǥra luṅhā,
sītā sirékana pinèt mami kām para ṅké,
ṇā hétu niŋ masusupan n umahas ƀramanta*

nojaṙ niraŋ raǥusutāṙ pawaraḥ rikaŋ don,
mājaṙ-ajaṙ ta sumiliḥ ta siraŋ hanūmān,
Ꜽ rāǥawa ṅhulun iké ta kinon marā ṅké,
sugrīwanāma kapirāja makon amèta*

prastāwa yéka huniṅan hana wānarāgöŋ,
śakti nya taṙ papaḍa śūra ṅaranya bālī,
Āditya soṙ ta sira dé nikanāŋ praƀāwa,
krođāgalak ya pariƀūta riké tuhanku*

saṅké takut nira ri saŋ kapirāja bālī,
miṅgat siromara rikaŋ malaya pradéśa,
maprītya don ira makon ta siromarā ṅké,
mahyun tamolaha sumiwya sukunta nāŧa*

mitrānta yogya sira liṅku anugrahāna,
Āpan mahābala mahāṙdđika sāđubudđi,
tūtūta māsiha mituhwa asiŋ pakonta,
milwomatī daśamuka pramukā sirèŋ praŋ*

nāmhaŋ n ujaṙ nira ta saŋ anilātmajaswī,
tātaṙ wihaŋ daśaraŧātmaja śīǥra maṅkat,
sāṅkat nirātiśaya haṙṣa ta saŋ hanūmān,
saŋ rāmadéwa hiniḍĕp nira kalpawrĕkṣa*

praptèŋ gunuŋ malaya saŋ nrĕpaputra rāma,
rĕŋrĕŋ paḍām nira panaḥ nira yéka méǥa,
bālī diwākara samopaśamāmatī ya,
sugrīwa yéka mapanas ya maṅöb ikaŋ hrū*

tatkīmla yaṙ patĕmu kāliḥ amoŋ sirāpuy,
sākṣyā nirān praŧama tambayaniŋ pamitra,
sāmpun nirāsamaya kapwa sahaṙṣa kāliḥ,
maṅĕn-naṅĕn ta sira kapwa mamèt upāya*

naŋ rāmadéwa mulat iŋ bala wānarākwèḥ,
swéꞓā yaŧāsuka ulaḥ nya sajāti moṅsil,
polaḥ nya hūŋ nya gumuruḥ maturū rikaŋ pāŋ,
yékā dumèḥ nira sukā magiraŋ tumon ya*

sāmpun tĕguḥ rika pamitra nirāta kāliḥ,
mojaṙ ta saŋ prawara wānararāja mitra,
hé rāǥawātiśaya śakti nikaŋ kapīndra,
bālī taman hana paḍa nya rikaŋ triloka*

tan saṅka riŋ pariƀawéki wuwusku nāŧa,
dé nyāt samitra ya dumèḥ ṅhulun ājarātaḥ,
kabwat t-ikān pinuji śakti nikā si bālī,
byaktān pĕjaḥ nya tuwi dé ni panaḥta śakti*

nyānuŋ dumèḥ nika manĕmwa wiśéṣa riŋ rāt,
saṅkĕŋ anugraha niraŋ muni ṅūni māsiḥ,
maṅkin ya śakti wĕkasan n aniwāṙyya wīṙyya,
sūṙyyopama nya rikanaŋ musuḥ anđakāra*

glāna ṅhulun mawèdi dé nya tumon ya śakti,
tātan maṅĕn-naṅĕn i kapĕjahanya ṅūni,
maṅké ḍatĕŋ pwa kita nāŧa amoǥaśakti,
cittaṅku niśꞓaya awās ya pati nya dènta*

bālī ya lāgi mamatī manikĕp gajéndra,
rĕmpak-rĕmuk satinĕpak nya gunuŋ pasèwu,
śatru hyaŋ indra mahiṣāsura śīṙṇna dé nya,
ndan byakta yan pĕjaha dènta rikaŋ raṇāṅga*

nā liŋ niromara-maraḥ nrĕpaputra rāma,
saṅké takut nira ri saŋ kaka śaktimānta,
mahyun sirāwruha ri śakti saŋ āṙyya rāma,
prajña siraŋ raǥusutāṙ pamanaḥ ta tal trus*

kwèḥ nyātatā pitu katūb tumuluy ikaŋ hrū,
sugrīwa kādƀuta sahaṙṣa tumon ikaŋ tal,
maṅkat siraṙ pakaduluṙ nrĕpaputra rāma,
kiṣkiṇḍa yékana parāna lumakwa maṅdon*

sugrīwa yajṅa gawayĕn nira riŋ raṇāṅga,
bālī kĕbo ya wunuhan kaharan pamīrā,
saŋ āṙyya rāǥawa siréka kinon mayajña,
tārā sirāƀyudaya ƀoga ꝑala nya ƀuktin*

{śiꝁariṇī}:6.160
⏑ – – | – – – | ⏑ ⏑ ⏑ | ⏑ ⏑ – | – ⏑ ⏑ | ⏑ ⏓ : 17

saluṅha saŋ rāmāṙ laku mara ri kiṣkiṇḋa wiwara,
lawan saŋ sugrīwātiraƀasa sahāsaŋ kinasigan,
katon taŋ lyaŋ malwām giriwara guhā ǥora madalĕm,
kaḍatwan saŋ bālī pratiƀaya lawaŋ nyādƀuta pĕtĕŋ*

siraŋ sugrīwāgyāsyaŋ i kaka niromĕtwa malagā,
humuŋ makrak krūra ƀrukuṭi kuṭilāhyām sira ri hèŋ,
Umaṅkat saŋ bālī mĕtu ta sira saṅkĕŋ giri guhām,
malĕs makrak pūṙṇnāŋ gaganatala digdéśa hibĕkan*

humuŋ humrĕŋ maṅsö ta sira kadi ta wyāǥra magalak,
lawan saŋ sugrīwogratara kadi siṅhāṅrĕpa maṅaŋ,
masö madwandwāprĕp magarut asahut kapwa manikĕp,
manampyal maṅrĕṅgut paḍa ta sira gut-gūtĕn abutĕŋ*

rumukrūk taŋ rambut ginĕrĕmus umuṅgwiŋ palipisan,
miṅis méṅas méṅā paḍa ta kapaluḥ lud maṅĕsĕsan,
humis mamwas taŋ rāḥ drawa ya mapisan syuk nya ri pipi,
tibā riŋ bāhwalwā ri ḍaḍa kaharan kumkuma mabāŋ*

makin daṙppān paprĕp ta maṅuwil iruŋ riŋ kuku makas,
manimprut rodrādrĕs paḍa kasidĕkuŋ maṅdudut ikīs,
hanan pamrĕp jaṅgut paḍa kapisahut huntwa maṅani,
Anèkārūpékaŋ kira-kira ya kapwāṅutitakĕn*

saka kwĕḥ saŋ yogī matapa tĕpi niŋ paṙwwata kabèḥ,
manonton tan kāntun hyaŋ anak aduluṙ kapwa sabatĕk,
mahas māmèt kĕmbaŋ mari ya sakarĕŋ kapwa ya milu,
siraŋ monāmomo mari muna manonton paḍa humuŋ*

pijeṙ saŋ rāmāṙ ton ta sira mataruŋ kapwa ta bĕtaḥ,
tatan wruḥ riŋ bālī paḍa-paḍa ta sugrīwa juga ya,
kalépyan saŋ rāmāṙ miṅĕt-iṅĕtakĕn maṅkin alupa,
wuruŋ tékaŋ tāṅan tumihaŋ apatan wruḥ riŋ uliha*

siraŋ sugrīwānliḥ tuwi kalalaḥ aṅkèṙ sira tĕkā,
Awak rĕñcĕm tāmbis mati sira gĕlānāṙ pinipitan,
dudut tékā tĕṇḍas nira tuwi tinuṇḍĕs hinapitan,
Umunduṙ méraŋ kapwa malara siroruk mamuruṅut*

mulat saŋ rāma r-ton ta sira tĕka rūkṣāṙdđa mawĕnĕs,
masö śīǥrānĕmbaḥ ta ri suku niraŋ rāmawijaya,
Aḥ-o swāmī miŧyāsamaya kita hāḥ madwa riŋ ujar,
ndya hétu nyāt tonton palaga mami tātan ‌lĕkasi ya*

wawaŋ mojaṙ saŋ śrī raǥusuta ri saŋ wānarapati,
nihan prastāwa nyān kadi ta nirapékṣāku humĕnĕŋ,
sèḍĕŋ tāprĕp tonton kita sadrĕśa rūpanta ya paḍa,
rikaŋ bālī tak wruḥ ri kita tuwi maṅkin tak atutur*

nahan prastāwa nyāk kadi malupa riŋ mitrasamaya,
kunĕŋ topāyāntāsawita kita roṇḍon tĕṅĕrana,
huwus tācihna toḥ palaga ta muwaḥ haywa mawĕdi,
Ikaŋ bālī yātaḥ pĕjaha kita tan dadya pi kĕna*

nahan liŋ saŋ rāmāsawiti sira roṇḍon ta riŋ alas,
maluy maṅsö taṅtaŋ kaka nira ta bālī mapuliha,
tumandaŋ saŋ bālī maluy apĕluk amriḥ ta manikĕp,
mamböṅpöŋ saŋ rāmāṙ tuju ta sira riŋ hrū kĕna pisan*

{Indrabajra}:6.172
– – ⏑ | – – ⏑ | ⏑ – ⏑ | – ⏓ : 11

bālī tibā wānara wāṇḍawāwu,
mānaḥ nya mènĕḥ manĕhĕṙ ta yomūr,
mānaṅhulun kapwa manaŋ wanèhan,
ḍik rāma liŋ saŋ muni mona moni*

gelāna saŋ wānararīmja bīlī,
trus tékana pyaḥ nira dé nikaŋ hrū,
sūđīra tāmbĕk nira śūra sāđu,
r-ūman-uman saŋ nrĕpaputra rāma*

hāḥ rāma ḍuṙttāđama ḍik wimūḍa,
wèśanta śāntātiśayèŋ kaṭuṅka,
salwiṙ nikaŋ pāpa magöŋ tĕmunta,
Āpat panaḥ mapraŋ ataḥ nda tan lèn*

Aḥ-o durācāra taman pahīṅan,
tātan sapékṣāta bapanta sāđu,
doṣaṅku tātan hana wèḥ tinonta,
Āmoǥa caṇḍāla manaḥta mūṙkka*

lūkan kari wruḥ ri bapanta ṅūni,
wāliṅku tan saṅka ri ko gĕlöṅa,
dūmèḥ sirākona Umiṅgatādoḥ,
sāké kaduṣṭanta kunaŋ ya hétu*

jātiṅkwasānak matukīmra towi,
doṣaṅku sātus giri méru riŋ göṇ,
trèṣṇékanojaṙ śiwakĕn pasèwun,
tātan pĕgat sānak apan dagiṅku*

ya lèn akun sānaka dibya yāgöŋ,
sākāśa lāwan prĕŧiwī ya siḥ nya,
yan krođamātrāṅdadi mrĕtyu yāwat,
tan saṅśayañcrol mamatī yapan lèn*

yan đaṙmma niŋ waŋ ratu śūra sāđu,
śudđāmatī śatru kalĕṅka niŋ rāt,
kĕmbaŋ ƀaṭārī prĕŧiwī ya pūta,
tātan salaḥ pakṣa kawrĕdđyan iŋ rāt*

yan kéwalaŋ paṇḍita tūtananta,
đaṙmmottamāgurwa nikiŋ kaniṣṭa,
ṭtambī niŋ oruk matukaṙ masānak,
pantĕs ya toṣāđa mamin salaḥ dé*

tĕkwan pwa pakṣanta kuraŋ wiwèka,
suṅguḥ wiśéṣajñṅa tuhun mapuṅguŋ,
hétunku niṣprāya tĕkanta sāđu,
suṅsaŋ paṅawruḥta ya hiṅsakaṙmma*

lāwan ndya donaṅku kariḥ pinatyan,
yan māṅsa kahyunta kunĕŋ ŋ Iry-āku,
tūhun watĕk pañcanakā ta ƀakṣan,
ndā tan Iluŋ wré tinulak ya ƀakṣan*

lāwan parĕṅwanta daṅū suśīla,
wönaŋ prajārākṣaka māsiḥ iŋ rāt,
yāsanta ƀagnéka Apan patī wrè,
lūkan tan èraṅta kari ‌ṙyyarinta*

lāwan pajātyaṅkwatukaṙ masānak,
hölĕm-hĕlĕm kapwa maluy Ikātūt,
Īké si sugrīwa kināsihanta,
wrè nīca śīla nya taman sayogya*

bāmlī nahan liŋ nira mamriḥ ojar,
saŋ śrī raǥuwyāǥra malĕs ta mojar,
Ꜽ wānarā mĕṅgĕp iké wruḥ iŋ rāt,
Ākuk panaḥ ko tak anĕmwa pāpa*

swājāti niŋ kṣatriya nā tinūtku,
tan hiṅsa tékin pamatī kĕnas kwèḥ,
sakwĕḥ niraŋ kṣatriya ṅūni pūṙwwa,
sīréka tūtĕnkwi taman padoṣa*

lāwan kĕnas jāti nikin pinatyan,
pinriḥ linañjak kinalān sinuṅgan,
sakwèḥ nikaŋ satwa hanèŋ alas göŋ,
sūśīla duśśīla wĕnaŋ ya hiṅsan*

kūnĕŋ yadin mānuṣa liṅta tan knas,
tūmūta solaḥ mami jāti nin wwan,
tāŧāpi tan dadya manĕmwa pāpa,
Āpak panaḥ ṅ waŋ paradārabudđi*

śīlanta sāmpun kareṅö pwa dèṅku,
sugrīwa yèkā pinasāhakĕnta,
tārā ya kāsiḥ rasikénalapta,
lānā ninindā kita dé nikaŋ rāt*

nā liŋ niraŋ rāǥawa satyawāmkya,
bālī ya méraŋ humĕnĕŋ katuhwan,
kātānĕhan maṅkin umaṇḍĕm aṅliḥ,
mamriḥ sirānambaḥ aminta matya*

Ꜽ rāǥawātyanta mahāṙdđikanta,
mātīkasiŋ duṣkrĕta duṣṭa riŋ rāt,
kūnaŋ ta đaṙmmanta taman pahīṅan,
tan Ilwa matyātaḥ anakku dènta*

sāmaṅkanāriṅku tasö para ṅké,
sugrīwa mamwīta kakanta matya,
kūnaŋ ta riŋ janma dĕlāha sowaḥ,
đaṙmmīm ƀaṭāré kita sānakātaḥ*

mwaŋ tuṅgalātaḥ kahananta kāliḥ,
Ānuŋ gunuŋ konĕŋ-unĕŋ kayu nya,
ꝑāla nya madya nya mađu nya wrĕdđi,
taṙ hentya yad ƀuktya ya riŋ dĕlāha*

Īké Ulahkwāri salaḥ tĕmĕn ya,
nda tan sadé yā makadéya-déya,
Ūkuṙ ƀaṭāréki tukaṙkkwasānak,
tādé Apan déwa wiđīki maṅdè*

lāwan n Ikaŋ déwa Acintya śakti,
tan wèḥ kitāntĕn parĕṅān pamuktya,
nyā kuk ruhun maṅguhakĕn wiƀūti,
paṅdé nikaŋ déwa Ataḥ ya tūti*

nā liŋ niré saŋ Ari wèhakĕn taŋ,
kĕmbaŋ Ĕmās riŋ hulu luḥ kumĕmbĕŋ,
sāmpun kasimpèn kawawé saŋ antĕn,
mūṙcꞓéki nīꞓè ri hurip nirāsiḥ*

soliḥ nirèŋ swaṙgga sawaṙgga yāwrĕg,
kādaŋ-kadaŋ yéka masö manambaḥ,
sugrīwa tātaṙ lupa riŋ swagotra,
sāsiḥ kaḍatwan paṅasiḥ nirāsiḥ*

saŋ Aṅgadātaḥ yuwarāja téka,
Ūtus niraŋ rāǥawa hétu niŋ siḥ,
sāmaṅkanékaŋ kapi wanđuwaṙgga,
wīnèḥ dĕmak kapwa yaŧā krama nya*

{mandākrānta}:6.199
– – – | – ⏑ ⏑ | ⏑ ⏑ ⏑ | – – ⏑ | – – ⏑ | ⏑ ⏓ : 17

ménak tāmbĕk nira lawan ikaŋ wānarātyanta tuṣṭa,
kapwā yāṅsö praṇata matatā yaṙ panĕmbaḥ kabèḥ nya,
mériŋ matwaŋ ta ya ri sira saŋ rāǥawā yaṙ panĕmbaḥ,
maṅsö cuṇḍuk ta ri suku niraŋ rāma maṅkin sahaṙṣa*

hāḥ īḥ nāŧātiśaya ya magöŋ siḥta tāman pahiṅan,
tātaḥ magyā ta ri pamalĕsā ni ṅhulun dlāha sidđā,
dé nyān rĕŋ-rĕŋ Iki tĕka huwus duṙbbalāŋ wānaratīs,
riŋ lahrū ṅkān t-alapa sira saŋ mꜽŧilī śatru śiṙṇnā*

{dođakawrĕtta}:6.201
– ⏑ ⏑ | – ⏑ ⏑ | – ⏑ ⏑ | – ⏓ : 11

nī ta wuwus nira saŋ kapirāja,
minta kasiḥ ri narāđipa rāma,
duṙbbala niŋ bala wānara hétu,
saŋ raǥuputra Umom yanumoda*

{tanumađya}:6.202
– – ⏑ | ⏑ – ⏓ : 6

sāmpun samayātūt,
rĕŋ-rĕŋ ya ta hèrĕn,
sugrīwa manĕmbaḥ,
mamwīta misātā*

{mattamayūra}:6.203
– – – | – – ⏑ | ⏑ – – | ⏑ ⏑ – | ⏓ : 13

sāmpun mamwit śīǥra muliḥ saŋ kapirāja,
jāwan wadwā wānara maṅkin ya sahaṙṣa,
riŋ kiṣkiṇḍā mukti ta sīraŋ kapirāja*
prāptāŋ rĕŋ-rĕŋ daṙppa Ikaŋ matta mayūra*

#saptāmas saṙggaḥ#
<ratođata>:7.
– ⏑ – | ⏑ ⏑ ⏑ | – ⏑ – | ⏑ ⏓ : 11

ndā tatīta sira saŋ kapipraƀu,
ƀukti taŋ wiṣaya niṙƀayaŋ manaḥ,
rāma lakṣmaṇa muwaḥ sirānusup,
mālyawān gunuŋ agöŋ paran nira*

prāpta saŋ prawara rāǥawèŋ gunuŋ,
śokacitta rumaras manaḥ nira,
dé nikāŋ aṅin alon miriṙ tĕka,
ḍūta niŋ rĕtu mahāgawé Unĕŋ*

méǥa moǥa mapupul ya riŋ laṅit,
ǥora ǥūṙṇnita gĕrĕḥ magĕnturan,
tulya kĕṇḍaṅa niraŋ manoƀawa,
yan rĕṅö ya rumaras manaḥ nira*

syuk nikaŋ hudan agöŋ nirantara,
nā panaḥ nira ƀaṭāra manmaŧa,
taṙ kanin tuwi siraŋ raǥūttama,
ndan tĕñuḥ hati nirāṙ wulat riya*

Indracāpa ya tinon irèŋ laṅit,
lwiṙ nikān kadi rajaḥ tamaḥ katon,
yéka laṅkapa niraŋ manoƀawa,
yaṙ panaḥ priyawiyoga muṙcꞓita*

nyéka kuntul umuliḥ saké sawaḥ,
haṙṣa yādulu-duluṙ paḍāputiḥ,
laywa-laywan ira manmaŧā juga,
n-ton ikā ta kumĕtĕṙ manaḥ nira*

taṙ katon wĕtu ƀaṭāra ƀāskara,
dé nikaŋ jaladawrĕnda riŋ laṅit,
yéka budđi nira tīkṣṇa yāṅlimut,
dé ni moha nira wèt nikāŋ unĕŋ*

maṅkin onèŋ asĕkĕl manaḥ nira,
n-ton kilat ya lumarap nirantara,
luḥ tibā kabarabas sakiŋ mata,
đꜽṙyya niŋ hati teṅuḥ jugānilī*

taṙ wĕnaŋ tumahĕnékanaŋ taṅis,
kaṇṭa gadgada gulū nirāsĕkĕl,
mꜽŧilī sira katon ta ménaka,
nī ta hétu nikanaŋ taṅis mĕtu*

hāḥ samīraṇa miriṙ ya loṙ kidul,
rūm nya rāmya sakadamba wāmsita,
saŋ jitèndriya hanèŋ alas tuwi,
byakta monĕŋ ikanāta dé nikām*

mopĕk ambĕk iŋ anon pĕtĕŋ pĕpĕt,
Anđakāra tamatan pasiṅkaban,
tulya pañjara ƀaṭāra manmaŧa,
ṣūkṣma taṙ pagamĕlan katon tuwi*

nyaŋ kunaŋ-kunaŋ anaṅgadīpa ya,
taṙ paḍĕm paḍa-paḍān kĕḍap-kĕḍap,
maṅraras-rarasakĕn manaḥ mibĕr,
hāḥ manaḥku baribin tumon ikā*

lĕn kilat marimisi matāhulap,
glāna kagyat aku dé nya yan larap,
tan lanā pwa ya hilaḥ wawaŋ muwaḥ,
hāḥ mahā juga ya médi maṅlarè*

śabda niŋ n Apa kunaṅŋ Ikaŋ gĕlap,
ndan tahāṅkwiriya śabda niŋ laras,
kāmadéwa Umanaḥ jagat kabèḥ,
nya ŋ gĕlap Uni nikā panaḥ nira*

byakta manmaŧa sirāmanaḥ jagat,
ndan rinambutan ĕmās panaḥ nira,
yéka nitya lumarap rikaŋ laṅit,
hāḥ manoƀawa lukan tamaṙ maṅèl*

cātakāmuhara kūŋ jugān uni,
haṙṣa yan syaṅi Ikā priyā nya wèḥ,
māṙmmadoḥ ya sakarĕŋ maluy masö,
mödi riŋ madanawédanātura*

nyā ŋ aṅin ya winaliṅku Oṣađa,
śītalātiśaya tīs nya riŋ Awak,
ndān apuy juga hiḍĕpku taṙ pahi,
śuṙṇna téki hrĕdayaṅku yāgĕsöŋ*

nyā ŋ mayūra ya Umūra ménaka,
moǥa moruk aku dé nya yan n Uni,
wruḥ nya yan priyawiyoga duhkita,
mohita ṅwaŋ umawāŋ unĕŋ magöŋ*

nyā ṅhudan tan anumāna riŋ kasaḥ,
médi riŋ kinawaśākĕn iŋ lulut,
tan parāṙyyan amĕwĕḥ nirantara,
hāḥ warĕg g Aku huwus rikaŋ lara*

saŋ mahāmuni hanèŋ alas kabèḥ,
kölan iŋ daṅu-daṅū tatan ‌lĕgö,
wèt nikaŋ diwasa rĕŋ-rĕŋ aṅgĕges,
mohitā ta sira liṅku taṙ suka*

nyā ŋ wihuŋ muni lawan manuk humuŋ,
tulya mātyana Ikaŋ kĕnèŋ unĕŋ,
moni taṙ pahuwusan rikaŋ kulĕm,
hāḥ tan éraŋ aṅidīdi maṅlarè*

jānakī mapa kunaŋ laranta wèḥ,
ṭan kasaḥ daṅu-daṅū saké ry-aku,
lāḥ-aḥ-o lalu lalis nikaŋ wiđi,
wèḥ kitāri mapasāha sāhasa*

trĕpra tékana Unĕṅku tan sipi,
ḍuṙbbalālara mataṅku yan wulat,
riŋ laṅit Aŧawa riŋ Alas tuwi,
kapwa hètu nikanāŋ unĕŋ kabèḥ*

riŋ kidaŋ katutuṙ iŋ wulat marūm,
riŋ liman katutuṙ iŋ ṅl Ulaḥ wagèd,
riŋ wulan katutuṙ iŋ mukābuṅaḥ,
lāḥ hayunta maṅawèśa ri ṅhulun*

wway nikaŋ lwaḥ adalĕm ya cañcala,
‌ṙyyak nya tulya halisanta yañcala,
rambutiŋ mrak aṅigĕl ya tākiris,
byakta liṅku gĕluṅanta yāmkila*

haṅsa kapwa ya mibĕṙ ya tāṅalor,
ṅkāna riŋ talaga mānasa n-para,
wèt nyunĕṅku harikā kunĕŋ muni,
nā swaranta ri hiḍĕpku tan pahi*

komalāŋ malaya mārutomirir,
déwadāru Inaras nya riŋ ŋ Alas,
rūm nya sumrak umarèŋ iruŋ sumār,
tulya ganđa ni pipinta yak hiḍĕp*

kāla niŋ rahina tan makūŋ dahat,
kwèḥ tinonku riŋ alas ya lālana,
kāla niŋ wĕṅi Ataḥ makūŋ tĕmĕn,
taṙ tinonku ta paran n Ikaŋ manaḥ*

praṙŧanaṅku wĕṅi yèka mèṅgala,
nityakāla rahinā kunĕŋ lanā,
hāḥ lukan wita gĕlāna ni ṅhulun,
yan kaṅĕn-aṅĕn ataḥ kitèŋ kulĕm*

O kataṅhi ŋ alarāṅaraŋ makuŋ,
prĕmmakĕn kasula tan pijeṙ pwa wèḥ,
tan hanāṅrasa sawèt nikaŋ huyaŋ,
hāḥ wiyoga kadurus niroṣađa*

{prĕŧwītala}:7.31
⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ : 17

nahan ta ya taṅis nirān hana rikaŋ gunuŋ mālyawān,
Ikaŋ wĕṅi tamaṙ kĕjöp maṅen-aṅĕn priyā mꜽŧilī,
nirantara sirānaṅis kapati tībra dé niŋ lara,
Aḥ āḥ kadi ta sèwu waṙṣa Ikanāŋ unĕŋ sakṣaṇa*

nda tātita Ikaŋ ǥanāgama tĕkāŋ śaratkāla wèḥ,
wiśudđa malilaŋ laṅit kadi ta budđi saŋ paṇḍita,
Ikaŋ jalaḍa tulya moha nira kapwa yāsāk hilaŋ,
katon hana ta haṅsa śudđa kadi budđi satwāputiḥ*

mulat ta sira saŋ raǥūttama rikaŋ laṅit niṙmmala,
tinon nira ƀaṭāra candra mawĕlū sĕḍĕŋ pūṙṇnama,
kadi pwa muka saŋ priyā janakarājaputrī n-hiḍĕp,
wawaŋ sira kataṅguhan r-ujari téka saŋ lakṣmaṇa*

Ariṅku wulati ŋ laṅit hana ta haṅsa haṙṣāṅlayaŋ,
mamèt talaga haṙṣayan muni kabèḥ nya konĕŋ-unĕŋ,
Awāms ya Iki lahru liṅku samayanta yèkin tĕka,
Aḥ adwa tikanaŋ kapindra samaya nya yā tan tuhu*

lawan wĕnaṅa yāparāđa n-alupā Ikaŋ wānara,
Ikāna samaya nya ṅūni lalu đūṙtta tātan tĕka,
Alaḥ pijéṙ amukti tan tĕṅa-tĕṅa laṅit yālilaŋ,
satéja hana tārakā tuwi lukan pwa tan ton iku*

rikaŋ rahina taṙ wĕnaŋ mĕtu kunaŋ pijeṙ yāturū,
mataŋ nya taṙ iṅöt-iṅĕt hayu nikaŋ sarojānĕḍĕŋ,
pramāda maṅinak-inak kapijĕran ya dé niŋ suka,
Aḥ-o tan atakut ya milwa ri kakā nya bālīn pĕjaḥ*

jenĕk lawan anak rabi nya ya dumèḥ nya mohā kunaŋ,
Ariṅku laku tāt parériya Usönta haywāmtakut,
Ikaŋ plawaga duṣṭa wèhi-ta wuwus Anuŋ maṅlarè,
Apan ya rumuhun tan atwaŋ i kitān wĕnaŋ madwa ya*

parigraha jugéniwö nya tan aṅĕn-naṅen mitra ya,
magoṣṭi maṅinum wareg mađu ya liṅku mattāwĕrö,
ṅda tan wawa-reṅö ri hétu ni hayu nya hāḥ moha ya,
mataŋ nya laku tāt parāt ujari yan mapāmbĕk nikā*

raǥūttama nahan ta liŋ nira madĕg ta saŋ lakṣmaṇa,
widagđa wihikan sirāṅinaki citta saŋ rāǥawa,
laras ya pinikul nirāṙ laku maréri kiṣkiṇḋaka,
ḍatèŋ sira rikaŋ guhā kabalasaḥ Ikaŋ wré mulat*

kapi prawara māmruti praṇata yaṙ panuṅsuŋ masö,
ṣagorawa sirāṙ pakon ta tumamā riŋ aƀyantara,
masuk sira saŋ āṙyya lakṣmaṇa kapīndra śīǥrāṙ parĕk,
manĕmbaḥ umusap lebū ni suku saŋ sumitrātmaja*

ṅhulun n Iki patik pramāda maṅinak-k Inak tak para,
kṣamākĕna tĕmĕn ṅhulun n Iki katuhwan hāraḥ,   ❌
Alaḥ pijeṙ amukti ƀoga paṅasiḥta tékin kabèḥ,
tĕkāŋ samaya lahru tak maṅĕn-aṅĕn sawèt niŋ jĕnĕk*

nihan ṅhulun akona wānara lumakwa tan saṅśayan,
Ikaŋ wrayatagĕn kabèḥ umahasèŋ gunuŋ riŋ ŋ Alas,
piraŋ sukĕta niŋ ŋ Alas susupana nya kapwāmriha,
Asiŋ sakahanan niraŋ janakarājaputrī n-parā*

{śāṙddūlawikrīḍta}:7.43
– – – | ⏑ ⏑ – | ⏑ – ⏑ | ⏑ ⏑ – | – – ⏑| – – ⏑| ⏓ : 19

saŋ sugrīwa nahan ta liŋ nira ri saŋ somitra mankat sira,
ṅ-kon tékaŋ bala wānarāmriha kabèḥ tātan hanī kāntuna,
śīǥrāŋ wré Inatag ḍatĕŋ kakurutug maṅsö kabèḥ maṅrakĕt,
saŋ somitra madĕg sirāṅdulurakĕn saŋ sugriwāgyā sira*

śīǥra prāpta ri mālyawān dadi masö cuṇḍuk siraŋ rāǥawa,
saŋ sugrīwa huwus manĕmbaḥ umarĕk taŋ wré kabèḥ maṅrĕpa,
sāmpunyān praṇatān paluṅguḥ abukuḥ matwaŋ tumuṅkul kabèḥ,
dényāṙ ton sira saŋ kapṭśwāra masĕ mojaṙ I saŋ rāǥāwa*   ❌

hé nāŧākṣama śīla ni ṅhulun apan tan yukti madwèŋ ujar,
tan wruḥ riŋ samayān tĕkāṅinak-inak mĕṅgĕp krĕtajña ṅhulun,
tan kiṅkiŋ ŋ Upakāra tan Aṅĕn-aṅĕn yātālupāmlaḥ jenĕk,
jātī mūḍa minitra tan wruḥ iniwö tan ṅèḥ gumantyāṅiwĕ*

lāwan jāti nikaŋ wyamoha tumĕmu ŋ ƀogāwĕrö yālupa,
tan wruḥ riŋ maṅanugrahé ya mahiwaŋ saktèŋ inak kéwala,
ndan lotatya naréndra ri ṅhulun apan mūḍātimūḍāđama,
saṅké pèt naranāŧa hétu ni tutuṙ niŋ mūḍa yékin tĕka*

nā liŋ saŋ kapirāja tuṣṭa sira saŋ rāmāṅrĕṅö Akṣama,
n-ton taŋ wré maśilāsĕsĕk ya hibĕkan tékaŋ gunuŋ mālyawān,
byakta ŋ rāwaṇa śīṙṇna dé nika kabèḥ āpan mahāśakti ya,
nī liŋ saŋ raǥuputra trĕpti mulat iŋ wrè wīra sāmpun tĕka*

tatkālān pasamūha taŋ kapibalomaṅsö ta saŋ māmruti,
mwaŋ nīlāṅgada jāmbawān gĕnĕp anuŋ katwaŋ nikaŋ wānara,
wīrotsāha catus samudra juga riŋ wīrātigamƀīra ya,
yékānuŋ winaraḥ niraŋ kapipatī sugrīwa mojaṙ sira*

Ꜽ nīlāṅgada jāmbawān laku ta tūt dūta ri saŋ māmruti,
yan byaktā hana saŋ naréndra ǥariṇī śrtā ri ‌lĕṅkāpūri,   ❌
nāhan dona nihan hawanta maṅidul saṅkérikaŋ mālyawān,
t-ambaḥ taŋ giri pāṙśśwa toḥ laku muwaḥ ton taŋ tasik loṙ kidul*

sāmpunyān haliwat rikaŋ jalađi ton tékaŋ suwélācala,
yapwan prāpta tĕkāṅhinĕp jaga-jagā yatnā magantyāturū,
Akwèḥ rākṣasa sāhasèŋ wĕṅi mahas yékān kayatnākĕn,   ❌
mwaŋ saŋ śrī janakātmajā t-iṅĕt-iṅĕt riŋ rājya ‌lĕṅkāpura*

tātan wāk prakaṭā yadin tsmu mahadèwi sīraŋ mꜽŧīli,   ❌
yatnātaḥ susup iŋ pakuwwan atitip tiñjon wulat loṙ kidul,
yapwan kāwit anon anakkjĕbi makūŋ monĕŋ tuwī yānaṅis,
tāṅsö takwani lèn yadin hana sĕḍĕŋ mojaṙ-ujaṙ rĕṅwaken*

nā liŋ saŋ prawagāđirāja sumiliḥ mojaṙ ta saŋ rāǥawa,
Ꜽ saŋ māruti yatna-yatna ta kité ‌lĕṅkāpurāmriḥ-mriha,
simsimkwīki wawanta wöhakĕna yat paṅguḥ siraŋ mꜽtilī,
dona nya pracayā niré kita kinonkon dūta seṅké ry-aku*

nā liŋ saŋ nrĕpa rāǥawa krama madĕg luṅhā ta saŋ māruti,
mwaŋ nīlāṅgada jāmbawān hana pataŋ koṭīkanaŋ wré tumūt,
lumpat nyb ṅ-gāganantārala kumĕlab rambut nya mawyaŋ kābèḥ,   ❌
tulyāditya sakoṭi tikṣṇa mapanas śakti nya téjopama*

luṅhā ŋ dūta madĕg ta saŋ śatabali wré śakti śiǥrāṅalor,
ṅkānèŋ paśꞓimadèśa yéka pinaran dé saŋ susbénāṙ laku,
wétun đéśa paran niraŋ winata wèt niŋ gyā lumumpat kabèḥ,
lāwan wré śata koṭi saṅkya ya tumūt śaṙddīlawikr™ḍīta*   ❌

{twaritagati}:7.55
⏑ ⏑ ⏑ | ⏑ – ⏑ | ⏑ ⏑ ⏑ | ⏓ : 10

Aŧa lumaku ŋ wrayasasaran,
saka ri pakon raǥutanaya,
tucapa tikaŋ watĕk aṅidul,
makajuru saŋ pawanasuta*

krama tĕka taŋ kapibala riŋ,
giriwara winđya ya maruhur,
mrĕgapati siṅha ya matakut,
makabalasaḥ twaritagati*

śikara nikaŋ giri biṣama,
wwara kali luṅka hana juraŋ,
lwaḥ adalĕm adƀuta ya trĕbis,
haliwatan iŋ prawagabala*

paḍa ya humuŋ rikanaŋ alas,
makakarasāk ya masusupan,
hariwara siṅha kapĕlèṅĕn,
kapatuli kapwa ya malayū*

saka ri sukĕt nikanaŋ alas,
tuwi giri windya ya maruhur,
kapi ya maṅèl paḍa ya mĕhāḥ,
dinakara tīkṣṇa mamanasi*

kapibala duṙbbala malapā,
maṅĕliḥ alaḥ warĕg anusup,
saka ri lapā nya mari humuŋ,
kadi ta tasik sŧiti ta tĕḍuḥ*

hana ta śilātala maratāmè,   ❌
kayu-kayu höb nya ya marĕñĕb,
kapi maruhun-ruhunan aṅöb,
paḍa maguliŋ-guliṅan aṅĕl*

hana ta manuk madulu-dulur,
mĕtu saka riŋ giriwiwara,
kapibala kadbuta ya mulat,
paḍa maṅadĕg maṅiṅĕt-iṅĕt*

dadi ya manon wiwara guhā,
Ikana lawaŋ nya katatakut,
wigata ƀaya ŋ prawagabala,
tama ta maṅöb makakurutug*

satama nikaŋ kapi ri dalĕm,
hana ta Umaḥ đawala putiḥ,
Atiśaya ƀāswara sumĕnö,
ya ta tinĕmu nya paḍa masö*

Anĕmu ta yānakĕbi rarā,
rahayu sulakṣaṇa manulus,
kadi ta wulañ juga gumawaŋ,
ya ta kumĕmit tlikanaŋ umaḥ*

gumuyu masö ya tan atakut,
tĕka ya mawèḥ ꝑala matasak,
wwayatiśayĕŋ mahĕniŋ atīs,
ya ta panamuy nya śuci marūm*

dadi ya tumakwani Ikanaŋ,
prawaga huwus nya ya tinamuy,
suka paripūṙṇna paḍa warĕg,
duga-duga yan pawara-waraḥ*

wwara sira rāǥawa karĕṅö,
sira makadūta kami kabèḥ,
lumaku kinon lumawada saŋ,
janakasutāmè sira tinawan*   ❌

kami ta tumakwanakĕn i saŋ,
gumawayikaŋ giriwiwara,
syapa Umaṅun n Ikanaŋ umaḥ,
ya tikana pājara ri kami*

lawana Ika saŋ dumadi kita,   ❌
syapa paṅaran nira karĕṅö,
kita ta rarāhayu saꝑala,
saṅapa ṅaranta warahakĕn*

{tiḍak ḍikĕtahui}:7.71

liŋ nikanaŋ wré,
mītrĕṣṇa kabèḥ nya,
mojaṙ tikanaŋ strī,
kanyā tanumađyā*

wwara sira dānawarāja,
ṅaran ira saŋ wiśwakaṙmma tamoli,
sira umaṅun n ikanaŋ umaḥ,
Ikaŋ guhā ṅké sira sumuk ya*

sāmpun swaṙggasŧāna sira,
prastāwa binajra dé ƀaṭāréndra,
saṅkā ya taṙ pahīṅan,
Umariṣṭākĕn n ikaŋ prĕŧiwī*

Aku iki dānawakanyā,
ṅaranku karĕṅö swayĕmpraƀā nāma,
dānawarāja bapaṅku,
praśāstèbuṅku mérusāwaṙṇni*

yapwat mahyun śīǥra tĕkā,
ri ‌lĕṅka mĕné ŋ gĕlĕk méṅgal,
ndak wĕtwakĕn kita kabèḥ,
ndan tukupi matanta haywa mulat*

nā liŋ nikaŋ dānawarājakanyīm,
Umañcana ŋ wānara donya tan lén,
Apaṇ ḍĕṅö wré ya marī ri ‌lĕṅkm,
Iṙṣyā tikāmbĕk nika moǥa héwa*

swaƀgwa niŋ dānawa rākṣasātūt,
samitra jāti nya ulaḥ nya tuṅggal,
ṇahan ta hétu nya dumĕḥ ya mélik,
miǥnèkanaŋ wré magawé ta māyāmè*

{waṅśasŧa}:7.78
⏑ – ⏑ | – – ⏑ | ⏑ – ⏑ | – ⏑ ⏓ : 12

samaṅkanaŋ wré tamataṙ wihaŋ kabèḥ,
siraŋ hanūmān tuwi moǥa mohita,
wijaḥ kabèḥ mrĕm matukup-tukup mata,
ṭatan hanātaḥ tumahā ya bañcana*

sawèt ni ṅèl nyān panusup saranta ya,
magyān tĕkā yéka dumèḥ nya maṅga ya,
seḍeŋ nyan umrèm kinĕnan ta yĕŋ mayā,
ṭaṙ ton ry-awak nyan mĕtu saṅka riŋ guhā*

tinonya tāwak nya ri hèŋ nikaŋ guhām,
wimoha tan wruḥ wulaṅun hilaŋ tutur,
salèk rikaŋ sakṣaṇa mātra yaṙ hiḍĕp,
dumèḥ nya māyām nikanaŋ swayĕmpraƀā*

saŋ aṅgada glāna sirāṅĕn-nāṅĕn,   ❌
taman tĕmuŋ budđi hilaŋ hiḍĕp nira,
saśoka māśā humĕnĕŋ saniścaya,
hanèkanāmbĕk nira mītya riŋ ŋ Alas*

samaṅkanātaḥ kapiwīra jāmbawān,
tumon sirāŋ aṅgada śoka mānasa,
manaḥ niropĕk wulaṅun hilaŋ tutur,
tumūta mātyāku nahan ta liŋ nira*

siraŋ hanūmĕn milu śokamānasa,
tumon siraŋ wānarawrĕdđa jambawān,
ndya dona niŋ jīwita niṙgguṇān hanā,
Umilwa mātyāku nahan ta liŋ nira*

satūt niraŋ wānarawīra māruti,
tumūt ikaŋ wré sahana nya duhkita,
sawismrĕti ṅkā paḍa tan hanaŋ tutur,
pinatyakĕn yéka Awak nya riŋ gunuŋ*

ssḍĕŋ nīkaŋ wānāra śoka kasyāsiḥ,   ❌
hanéka sampāti ṅaranya ƀīṣaṇa,
manuk magöŋ saŋ garuḍopamā nika,
ya tomasö riŋ bala wānarāṅaraŋ*

ndatan parambut malĕṅis Awak nikm,   ❌
patuk nya tikṣṇogra makas ta yāluṅid,
mulat t Ikaŋ wānara kapwa yātakut,
makin makiṅkiŋ sahana nya duhkita*

Aḥ-o mahākaśmala duṙyyaśāđama,
tuhun ṅaran dūta lukan pwa tan tuhu,
ṣawèt ni māyā nikanaŋ swayĕmpraƀgā,
tatan wruḥ iŋ déśa parāna loṙ kidul*

lukan kariḥ dibya kitāri jāṭayu,
huwus krĕtāṙŧāṅupakāra mitrakām,
ṣiromaraḥ saŋ raǥuputra rāǥawa,
sĕḍèŋ kapaṅguḥ rikanaŋ Alas magöŋ*

kami pwa yātyanta krĕtaǥna duṙnaya,
taman walés saŋ raǥuputra rāǥawa,
Apā guṇaṅku mahurip ya tan padon,
mataŋ nya tāṅhiŋ pĕjahāta mènaka*

kuyaŋ manuk rodra kagéndra tulya ya,
magöŋ malaṇḍĕp ta patuk nya ƀīṣaṇa,
masö tumandaŋ kadi mrĕtyu yak hiḍĕp,
ṣaƀāgya yan mātya ta liṅku dé nikā*

Iké śarīranta ya wèhakĕn huwus,
rikaŋ manuk glāna wiƀukti yālapā,
sawèt nyan aöliḥ malīmĕṙ ta yan laku,   ❌
lukan pwa nohan ya tumĕmwakĕn kita*

nahan Ujaṙ niŋ bala wānarālara,
ṇasö ta mojaṙ Ikanaŋ manuk magöŋ,
ndya donta hé wānarawīra kottama,
ṛikƀ gūnuŋ winđya atita duṙggāma*   ❌

Aṅĕn-naṅĕn towi tamaṙ tĕkériya,
lawan ruhuṙ nyātiśayèŋ sukĕt tĕmĕn,
kitāt para ṅké Aparan prayojana,
mataŋ nya tāśā sahananta duhkita*

lawan sinaṅguḥta Awakta duṙyyasa,
jaṭāyu yékām pinujinta sajjana,
Ariṅku kāsiḥku Ikā taman kalèn,
praśāsta sampāti ṅaranku riŋ jagat*

patatri sampāti nahan ta liŋ nikām,
wawaŋ ta mojaṙ bala wānarāwaraḥ,
kamīkihĕn dūta niraŋ raǥūttama,
marā ri ‌lĕṅkā ya pakon iré kami*

priyā niraŋ rāǥawa dèwi jānakī,
siréka pètĕn mami yaṙ hanāhurip,
nda tan kasidđéki pakon iré kami,
mataŋ nya kāmbuḥ kami śokamānasa*

salèk tikaŋ kāla hiḍĕp mamīrikā,
huwus s Atīta ŋ samayālawas dahat,
tatan tĕmu ŋ don nya ta hétu niŋ ŋ Iraŋ,
mataŋ nya taṅsö ta-patuk paṅan kami*

na liŋ nikaŋ wré paḍa mātya don ikm,   ❌
sampāti māsiḥ Umuwaḥ siromajar,
Aḥ-o lukan kāsiḥ-asiḥta mohita,
Amoǥa māśā wulaṅun kuraŋ tutur*

pinatyakĕntéka Awakta duṙyyaśa,
ndya dona niŋ mātya tatan pakāraṇa,
Adĕg tat amriḥ sahananta cāraka,
katĕmwa dontāt aṅidul Aŧomuwaḥ*

yapwan panon rājya Umaḥ hĕmas kabèḥ,
Umuṅgwi puñcak nikanaŋ gunuŋ magöŋ,
ya téka ‌lĕṅkā kahanan niŋ apsarī,
tatan pahi mwaŋ himawān ikaŋ hayu*

lĕwiḥ sakèŋ swaṙgga hayu nya kādƀuta,
tahaṅkwi ‌lĕṅkām sari niŋ jagat kabèḥ,
ƀaṭāra đātā gumawéya tan kaltn,   ❌
Uliḥ nirāmriḥ ya dumđ ya ujwāla*   ❌

praśāsta saŋ wꜽśrawaṇā đanèśwara,
sira praƀu ṅkāna ta ṅūni pūṙwwaka,
sawè€t nirāsoṙ sinukū ni rāwaṇa,
mataŋ nyan uṅgwiŋ Alakāwatī dumèḥ*

Ikāpi saŋ rāwaṇa yadyapiñ jaym,   ❌
baśèŋ jagat tan hana tan huwus Alaḥ,
Awās ya yan mītya ya dènta riŋ raṇa,
Apan mahāśakti kabèḥ mahābala*

mataŋ nya tat tan malarā t-adĕg huwus,
pakon iraŋ rāǥawa yéka dadyakṣĕn,
katĕmwa saŋ śrī janakātmajān pinèt,
hané kaḍatwan nika saŋ daśānana*

taman mrĕṣāwāda wuwusku satya ya,
prayojanantmt lāku duta dadya ya,   ❌
Awms ya tuṣṭā nīra saŋ rāǥuttāma,   ❌
sawèt ni pamriḥta Umdèt priyā nira*

kagéndra sampāti nahan ta liŋ nira,
tumaṅguhi ŋ wānara kapwa yātutur,
madĕg ta luṅhā sahana nya haṙṣaja,
tĕkèŋ gunuŋ kyāti mahéndra paṙwwata*

tĕka nya riŋ pāṙśśwa kidul sahaṙṣa ya,
maṅan n Ikaŋ wwa-wwahan iŋ ŋ Alas matöp,
sakèŋ gunuŋ n-ton ikanaŋ tasik kidul,
laṅit jugèŋ lwā Atiǥora ǥūṙṇnita*

Ikaŋ tasik ‌ṙyyak nya humuŋ nirantara,
lanā tumampuḥ suku niŋ gunuŋ makas,
kadi pwa sakrođa ya héwa riŋ gunuŋ,
ri dé nya tan ton hayu niŋ pradéśa lor*

lawan nikā lwiṙ nya kadi pwa yāwèrö,
sadaṙppa dé niŋ maṇiratna taṙ malaḥ,
Anéka tolaḥ nyan alaḥ wimohita,
swaƀāwa niŋ śrī ya nimitta riŋ wĕrö*

{jagatpramudita}:7.110
– ⏑ ⏑ | – ⏑ – | ⏑ ⏑ ⏑ | – ⏑ – | ⏑ ⏑ ⏑ | ⏓ : 16

Āṅinya mādrĕs ya lanomiriṙ matts,   ❌
kādi pwa yośwasa nikaŋ samudra ya,   ❌
Āhos ikābĕk nyan Alaḥ warĕg dahat,   ❌
mīnum m ikaŋ lwaḥ hūmili nirantara*   ❌

{kusumawicitra}:7.111
⏑ ⏑ ⏑ | ⏑ – – | ⏑ ⏑ ⏑ | ⏑ – ⏓ : 12

jenĕk ikanaŋ wānara Umulat riŋ,
jalađi humuŋ ‌ṙyyak nya paḍa manĕmpuḥ,
dadi tumurun wānara sahana nya,
ri tèpi nikaŋ sāgara paranya*   ❌

teka ya marāṙyyan paḍa ta manonton,
makara Uraŋ riŋ karaŋ akaramkam,
hana ta Iwak wré paḍa ya lumumpat,
gumuyu kĕkèl wānarabala dé nya*

{pṛŧiwītala}:7.113
⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ : 17

sĕḍĕn pijeṙ ikaŋ kapiprawara yan panonton iwak,
saŋ aṅgada makon umaṅkata madĕg ta saŋ māmruti,
Apan pawanaputra mukya nikanaŋ kinon cārakāg,
madĕg ta sira mĕḥ lumakwa kawsĕkas tikaŋ wré kabèḥ*

#Aṣṭāmas saṙggaḥ#
<drutawilambita>:8.1
⏑ ⏑ ⏑ | – ⏑ ⏑ | – ⏑ ⏑ | – ⏑ ⏓ : 12

Aŧa mĕsat ta siraŋ pawanātmaja,
gagana yéka hawan nira maṅlayaŋ,
garuḍa sūṙyya ŋ aṅin tamataṙ papaḍś,
laku nirādƀuta śīǥra manojawa*

kadi déwākara tékana yaṙ katon,
wulu nirojwala téjamayān katon,
tuwi malit madawā kadi cāmara,
kapilawaṙṇna Apūṙwwa ri ƀāswara*

pinahagöŋ nira téka Awak nira,
katatakut kadi paṙwwata maṅlayaŋ,
Umĕlĕtuk sira śīǥra Umiṇḍuhur,
grahagaṇāṙkka wulan ya katuṅkulan*

jalađi đꜽṙyya guṇa nya tataṙ paḍé,
Ikana đꜽṙyya niraŋ pawanātmaja,
Aṅin-n aṅin nira ǥora ya ǥūṙṇnita,
pralaya bāyu paḍa nya riwut magöŋ*

hana ta sāhasa ƀīṣaṇa rākṣasī,
pratita rodra ṅaranya si dākinī,
Atiwiśāla tutuk nya mĕṅā maṅaŋ,
ya humĕlö sira śīǥra tĕkĕŋ wĕtĕŋ*

pawanaputra widagđa sirāṅduduk,
ṣĕbitakĕn ta wĕtĕŋ nya mĕsat sira,
dadi maṅohan ikaŋ kala rākṣasī,
katatakut kadi śabda niŋ ampuhan*

Aŧa pĕjaḥ nya tibām ta ya riŋ tasik,
wuhaya lèn hyu masö marĕbut dagiŋ,
hana timiṅgila kapwa warĕg kabèḥ,
saka ri göŋ nikanaŋ jaḍa dākinī*

{prahaṙṣiṇī}:8.8
– – – | ⏑ ⏑ ⏑ | ⏑ – ⏑ | – ⏑ – | ⏓ : 13

sāmpun māti dadi sahaṙṣa saŋ hanūmmān,
n-ton taŋ paṙwwata ri tĕṅaḥ nikaŋ samudra,
riḥ ménākagiri ṅaranya duṙggamāwān,
Aṅhiŋ yādƀuta kumĕlab gunuŋ Apūṙwwa*

saŋ hyaŋ māruta makamitra ya pratīta,
tāmoli n pawanasakā ya bāyumitra,
wruḥ yan bāyutanaya saŋ marutprasūta,
mojaṙ swāgata masayut sagorawāṅliŋ*

hé bāywātmaja sĕpĕṙ i ṅhulun ta-raryan,
haywāgyā hana panamuyku jambu ḍuṙyyan,
poḥ maṅgis kacapi limo limus kapuṇḍuŋ,
mwaŋ laṅsĕb duhĕt amanis paṅan sakahyun*

riŋ pāṙśśwā ta-turu-turū yaŧāsukā ṅké,
tonton taŋ manuk amijaḥ rikèŋ alasku,
yan magyā sakarĕṅa wèḥ kitat parāṙyyan,
wruḥ tākun kita ta kinon lumakwa dūta*

Atyantékana ta giraṅku dènta putra,
dibyāsiḥ wĕnaŋ amalĕs ƀaṭāra rāma,
sakwèḥ saŋ wiku hana riŋ gunuŋ masāđya,
kgāṙyyantékana Inaṅĕn-aṅĕn kasidđā*

ta-ṅhèṙ-hèṙ pwa ta sakarĕŋ lukan swagāmta,
mitra hyaŋ pawana matāku tan hanoli,
saŋ hyaŋ wé tuwi mapanas ta-ṅöb pwa ta ṅké,
yan sāmpun marĕn apanas lumakwa śīǥra*

nyaŋ kumbaŋ ya rĕṅĕ-rèṅönta daṙppa moni,
kĕmbaŋ niŋ ŋ Asana sĕḍéŋ manojña tonton,
tontonĕn n Aku kalalaḥ pwa dènta ṅūni,
ƀāgyaṅkun tĕka kita bāyuputra tan lèn*

nā liŋ niŋ gunuŋ asayut ri saŋ hanūmān,
wèt niŋ gyā nira sumahuṙ wawaŋ ta mojar,
hé ménāka giri huwus ta haywa képwan,
prĕgyākun samaya baṭâra rāma magyā*

tāmolin kita ta samīraṇā ta mitra,
ndā magyām wruha ri si rāwaṇāku maṅké,
māpa pwékana muka niŋ ŋ Inaṅluḥ iŋ rāt,
śakti nyékana papagākĕṅkwa yan prawrra*

lĕṅkā yékana raƀasāṅkwa tan paśéṣā,
sakwèḥ nyāŋ suraripu rākṣasolihaṅkwa,
swasŧā niŋ ƀuwana sađya déṅku tan lèn,   ❌
nī liŋ saŋ pawanasutomibĕṙ ta luṅhā*

{bramitākṣara}:8.18
⏑ ⏑ – | ⏑ – ⏑ | ⏑ ⏑ – | ⏑ ⏑ ⏓ : 12

hana rākṣasī katĕmu dé nira lén,
wikaṭākṣinī ya ta ṅaranya gahan,
suka yan pacaṅkrama rikaŋ jalađi,
manikĕp p Iwak ya pinaṅanya lanā*

Umulat pwa yèŋ gagana yéka mĕsat,
Inusī ta saŋ pawanaputra wawaŋ,
sinikĕp nya śīǥra hinĕlö nya sira,
kadi tuhwa śakti ya wĕnaŋ raƀasa*

ri gulū nya hīṅan ira yaṙ kahĕlö,
pahagöŋ ŋ awak nira Umaṅkak akas,
wikaṭakṣinī kahalĕlön mĕlĕlö,
Umulū mata nya ya maṅèl umĕlĕd*

tinuhuk nirèŋ naka gulū nya ḍuhak,
dinugaŋ rĕmĕk rahu-rahu nya śiwak,
sinahut nirékana guruŋ-guruŋ,   ❌
nya pĕgat mĕsat sira muwaḥ ya mibĕr*

haliwat nirèŋ jalađi śīǥra ḍatĕŋ,
rikanaŋ suwélagiri ǥoratara,
hana rodra rākṣasa ya māmĕŋ-amöŋ,
pinapag nirādƀuta kumöl ta sira*

Atiyatna saŋ pawanaputra huwus,
saśaśā ta göŋ nira rikaŋ rahina,
ri tutuṙ niré sapawĕkas nira saŋ,
raǥuputra ṅūni mawuwus ri sira*

maṅidul muwaḥ manĕmu dūṙgga tĕmĕn,
kali luṅka yākuliliṅan kumalūŋ,
Ikanaŋ gunuŋ pinakaduṙgga nikaŋ,
nagarātƀutātiśaya kāmtara ya*

haliwat nirèŋ kali kulem ya huwus,
daśadéśa kapwa ya pĕtĕŋ ya kabèḥ,
rikanaŋ kulĕm pasuki taŋ nagara,
tĕmu taŋ pakuwwan atitip ya matap*

rikanaŋ hawan manĕmu rākṣasa lèn,
ƀaṭa wiira mantri madūluṙ ya kabèḥ,   ❌
masuluḥ lumakwa makĕmit ri dalĕm,
Atakut katona sira yatna kumöl*

tepi niŋ hawan hana ta mojaṙ-ujar,
jaga yatna saŋ pawanaputra masö,
rinasan nirékana Ujaṙ nya dudū,
guṇa saŋ daśāsya pinuji nya kabèḥ*

hana tāṅinum paḍa wijaḥ maṅigĕl,
hana maṅgupit hana mabaṅsi wanèḥ,
masiwo humuŋ hana wijaḥ masĕkar,
ṣuraloka tulya nikanaŋ nagara*

wwara śāla yèkana wiśāla tĕmen,
yatikā paran nira masuk ta sira,
wiku rākṣasékana Isi nya kabèḥ,
mamasaŋ-masaŋ ŋ Aji sirĕp sisulap*

Aji bajrakāya pinasaŋ nya wanèḥ,
Aƀiśāra mona hana tāji tiḍĕm,
makupik makuṇḍaḥ aṅadĕg mrĕgigiḥ,
Atirodra yoga saƀayāṅikikan*

sanĕnĕḥ nikaŋ maṅaji śāstra wĕgig,
macĕṅil wahil matĕmahan matukar,
tamataṙ wiwéka rasa niŋ winuwus,
swaŋ awū mawākya manĕhĕṙ mamisuḥ*

hana lèn sagulma ya watĕk mapĕkĕn,
naramāṅsa yéka pinaṅanya lanāmè,   ❌
Ininum nya rāḥ wija-wijaḥ mawĕrö,
patukaṙ-tukaṙ nya Inucap nya kabèḥ*

hana téka rākṣasa bĕtaḥ maṅinum,
Amaṅan tasak-mĕtaḥ asiŋ sahanā,
manĕwĕṙ pupū ya manisig ya dagiŋ,
Amĕcĕl-mĕcĕl hana kulub-kuluban*

Ininum nya rodra sakawaḥ ya magöŋ,
Ibĕkan wuduk kinĕla lèn ruđira,
Iṇinum hĕlèd pisan ikaŋ sakawaḥ,
mawĕrö kabèḥ ya paḍa wāk prakata*

hana ta prawīra sabatĕk maṅinum,
tan adoḥ tĕwĕk nya Inunus nya kabĕḥ,
Atidaṙppa sāmpun aṅinum ya madĕg,
Amutĕṙ krĕtāla hana ḍaṇḍa gadā*

wwara lèn wimāna ya hawanya mibĕr,
suka yan pacaṅkrama rikaŋ gagana,
hana tāhawan raŧa liman turaga,
rikanaŋ kulĕm suka ya māmĕŋ-amĕŋ*

sawanèḥ krĕtāṙŧa ya huwus manukūj,
jayaśatru kapwa ya muliḥ manawan,
Amaṅan rnagoṣṭi sahana nya wijaḥ,
masĕkaṙ karaŋ bali sawit majĕnu*

wwara kāminī ya mamarīkṣa mahā,
humĕnĕŋ pwa mĕṅgĕp agĕlĕŋ ya malök,
tinawa nya māstawa tamaṙ paṅinum,
taruṇātidaṙppa ya manantwa maṅol*

Umulat ta saŋ pawanaputra rikaŋ,
masiwo sarāga ya sĕḍĕŋ paḍa siḥ,
kalaran sirāṅaṅĕn-aṅĕn matutur,
ri larā niraŋ raǥusutāṙ papasaḥ*

karuṇā manaḥ nira saśoka tĕmĕn,
mari yaṙ wulat riŋ aṅinum masiwo,
mari maṅrĕṅö kiduŋ alaḥ malara,
humilī ta luḥ nira nirantara ya*

kramakāla mèḥ ta ya pisan tabĕha,
pratipāda krĕṣṇa ya rikaŋ diwasa,
malayū ŋ pĕtĕŋ mĕtu ƀatṭāra wulan,
kadi dꜽtya yaṙ wĕtu ƀaṭāra hari*

Atiśīǥra maṅkin aruhuṙ ta sira,
rikanaŋ gunuŋ Udaya r-uṅgu katon,
maharĕp tumona hayu niŋ nagara,
ya mataŋ nyan uṅgu rikanaŋ ŋ Udaya*

Umulat ta saŋ pawanaputra rikaŋ,
daśadéśa niŋ nagara kapwa katon,
hana ta prasāda maruhuṙ ya magöŋ,
ya tinon ira sꝑaṭika-ratna-maya*

hana satwa śāśa kanakāṙ pinahat,
gaja sihha moŋ mrĕga warāha warak,
hana lèn alas ya ta pahat nya wanèḥ,
Ikanaŋ prasāda kadi paṙwwata ya*

maṇi candrakānta ya nataṙ nya maṇik,
hana ratna ƀāswara hĕni nya malit,
wĕtu niŋ wulan dadi humīs ya matīs,
rikanaŋ nataṙ drawa maho mahĕniŋ*

sꝑaṭika prasāda kadi mandara ya,
Ikanaŋ nataṙ kadi tasik susu ya,
maṇi mutya yékana kadi pwa wĕrĕḥ,
wway aho matīs ya Amrĕta nya mĕtu*

hana tambak ujwala pinik ya kabèḥ,
sapuluḥ tumāp kadi Alun ‌ṙyyak agöŋ,
paḍahi prasāda ri dalĕm tinabĕḥ,
ya ta śabda niŋ jalađi kapwa humuŋ*

ri yawā nikā hana ta yāwaraṇa,
tamalaḥ prasāda marĕṇik maḍĕmit,
Iṇukiṙ ya kapwa ta maṇik mahirĕŋ,
kaharan karaŋ kumuliliŋ ri tĕpi*

Ikana prasāda I yawā nya kabèḥ,
paḍa kapwa mèsi kanaka pratimā,
kadi déwa dānawa parĕŋ Umasö,
malapékanāŋ amrĕta yékana don*

paḍa kapwa sāyuđa Ikaŋ pratimā,
magadā maśūla malaras malipuŋ,
matĕwĕk macakra hana bajra wanèḥ,
kadi tāpraṅārĕbuta yèŋ amruta*

hana lén suwuk lawaŋ ikaŋ pratima,
maṇi candrakānta pinahat mahalĕp,
mawĕlū mata nya dumĕlö malĕlö,
kadi rāhwamilwa marĕbut t Amreta*

wiṣa kālakūṭa ya kunaŋ malayī,
Ikanaŋ suwuk lawaŋ atī matakut,
ri baṭāra śaṅkara ri pāpahara,
hana riŋ prasāda ri dalĕm satata*

ri yawā niŋ āwaraṇa rāmya katon,
hana kalpawrĕkṣa matatā marĕnöb,
suka hétwametwakĕn asiŋ sakaharĕp,   ❌
kadi pārijāta Ulihiŋ mamuter*

I samīpa niŋ kanaka kalpataru,
hana maṇḍapādbuta ya ratnamaya,
pitiga nya maṙkkata maṇik makiris,
gawayan ƀaṭāra ya Isi nya kabèḥ*

wwara mutyahāgra hana téka payuŋ,
hana tuṅgaṅan gaja raŧāpratima,
maṇiratna sāri-sari niŋ jalađi,
pinutĕṙ huwus mĕtu katon asinaŋ*

hana téki déwagrĕha ratnamaya,
matatā mahojwala kabèḥ sumĕnö,
ya tikā wimāna nira saŋ mamutĕr,
kawĕkas ri hĕŋ hawana niŋ mibera,

wwara téki tambak i yawā maruhur,
rajatāputiḥ kumuliliŋ ri tĕpi,
kadi nāga bāsuki marāṙyyan aṅèl,
ri huwus nikaŋ jalađi yan pinuter*

sumĕnö maṇik pawal abāŋ lumarap,
ya ta gopura nya kadi cūla lumöṇ,
ri lawaŋ nya rākṣasa mapaṇṭa kĕmit,
ya tika sihuŋ nya masalit maluṅid*

{śālinī}:8.59
– – – | – – ⏑ | – – ⏑ | – ⏓ : 11

nāhan lwiṙ niŋ paṙhyaṅan ṅkī ri ‌lĕṅkā,
ṣaśrī téja nyojwalāƀrā praƀā nya,
maṅkin māwān hyaŋ wulan maṅkin āwā,
maṅkin saśrī paṙhyaṅan srī nya kasraŋ*

déwī sītā byakta liṅkun hana ṅkā,
liŋ niŋ cittānaṙkka yākon lumakwa,
yékān lumpat saŋ hanūmān tĕka ṅka,
ton taŋ wadwā rākṣasāṅrākṣa tan kraḥ*

momo niŋ wwil yéka wīnāni-wāni,
yatnā tuṅgw-iṅkaŋ catuṙ dwāra n uṅgu,
kapwāṅraṅkak caṅciŋ añcaŋ kacaṅkag,
moṅsil mèṅsĕl pāwaka nyākral-akral*

mawyaŋ mèkĕl wok nya makrĕp kumis nya*
wakṣa bris-bris rodra malwā ḍaḍa nya,
siṅhākāra krūra lūṅid sihuŋ nya,
byaktān matwaŋ mrĕtyu yaṙ ton muka nya*

yaṙ ton taŋ wwil yèka liṅsiṙ nirāṅdoḥ,
dū niŋ tambak ṅkan panèk yatna śīǥra,
mamriḥ tātaḥ mèt mahādèwi sītā,
tātaṙ paṅguḥ mꜽŧilī śīǥra luṅhā*

n-ton taŋ kāmī wwil sĕḍĕŋ yowanākwèḥ,
monĕŋ yaṙ ton téja saŋ hyaŋ śaśāṅka,
maṅdon dwa-dwal riŋ rarā ṅkān parāwrĕg,
kapwāsyaŋ-syaŋ kāminī wwaŋ nya mosyan*

sāmpunyāṅèl kapwa maṇḍĕk maluṅguḥ,
maṅsö dwa-dwal saŋ rarānori pāna,
sīđu mwaŋ brĕm māstawa drākṣa kiñca,
daṙppa ŋ kāmī yānaḍaḥ pūṙṇna dé nya*

lyan taŋ swéꞓāpāna mahniŋ suganđa,
muṅgwiŋ pintwan tulya caṙmmiŋ jugāho,
cāyā saŋ hyaŋ candramī byakta ya ṅkām,
lwiṙ nyaŋ kāmī tulya rāhu n minum ya*

lāwan kāmī bwat harĕp ri priyā nya,
yékāsaṇḍiŋ taṙ madoḥ nityakāla,
Aṅhiŋ kroḍā yéka ménak ta liŋ nya,
maṅlaṅga twak taṙ pawĕḥ mèdi yāglis*

Akwèḥ taŋ wwil ǥora yānuŋ kapaṅguḥ,
katwaŋ saŋ hyaŋ Indra tan swaŋ galak nya,
ndā tan kagyat saŋ hanūmān tumon ya,
soma-somaḥ kapwa tökān tiniñjo*

ndāg taṙ wruḥ wwil saŋ hanūmān paniñjo,
Āpan māyārūpa mĕṅgĕp sirān wil,
hāḥ mūḍékiŋ mūṙkka tan wruḥ pramāda,
ṣwaŋ-swaŋ caṅkak đūṙtta nā liŋ nirĕŋ twas*

maṅké n-luṅhā yaṙ pĕsat riŋ kaḍatwan,
ṇ-ton taŋ ratnāpèni lāwan n Umaḥ mīms,
yèkoṅgwan saŋ rāwaṇāmukti ƀoga,
ṣalwiṙ niŋ st‌ṙyypsārī malīnī kwèḥ*   ❌

hyaŋ śrī saśrī soṙ ya kasraŋ ta dé nya,
śrĕṅgārārūm komalolĕm wulat nya,
wruḥ riŋ krīḍā riŋ Ulaḥ haṅsalīlā,
riŋ Indrāṇī śāstra sāmpun paṅajyan*

tātan kéwran hyaŋ Anaṅgāṙ hana ṅka,
moliḥ taŋ hrū mwaŋ laras tan ‌lĕsu ya,
strī yāganti yomanaḥ taŋ manaḥ syuḥ,
cakṣu nyādrĕs nā panaḥ nyātitikṣṇa*

sāmpun tonton apsarī tan masowé,
wwantĕn téjojwāla maƀrī ya lumrām,
maṅkin méṅān ton wimānojwalāƀrā,
kakyātiŋ rāt puṣpakānāma tan lèn*

tulya nyé göŋ niŋ gunuŋ mandarādri,
yapwan riŋ drĕs yan mibĕṙ cittagāmi,
yan riŋ téjā sūṙyya sèwūpama nya,
yan riŋ krūrā ŋ rāhu sākṣāt muka nya*

nkānāmṙ tonton saŋ daśāsya prasupta,
tulyātĕṅgö nidra tan paṅrĕṅö rāt,
lāwan cèṭi cèṭṭa riŋ krḍa tan kraḥ,   ❌
māmbö rūm niŋ kasturī bāhu sumrak*

lwiṙ nyèŋ gātra byakta kꜽlāśa riŋ göŋ,
tĕṇḍas makwĕḥ yéka puñcak niroꞓa,
lāwan bāhu rwaŋ puluḥ yéka mīmlyus,
yāṅkĕn raṇḍö yālĕsès mwaŋ kĕpuḥ poḥ*

mawyaŋ mökĕl taŋ kumīs aṙdđa mākrĕp,
nityān polaḥ dé niŋ uśwāsa mādrĕs,
tulyālas niŋ méru kolāhalolaḥ,
wèt nyān séḍuŋ ǥuṙṇnitādrĕs pracaṇḍa*

Āśꞓaṙyyāmbĕk saŋ hanūmān tumon ya,
Aṙdđāsowé wèt nirān kādƀutāmtaḥ,
maṅruṅkuk riŋ pañcaraṅkaŋ rumaṅkaŋ,
raṅcānāmbĕk yaṙ paluṅguḥ wisāta*

sakwèḥ niŋ strī kapwa nidrā kabdèḥ nya,
tan saŋ dèwī téki liŋ saŋ hanūmāèn,   ❌
yan saŋ sītā byakta liṅku n-pataṅhya,
Āpan monĕŋ rāǥawgātaḥ cinitta*

Āśg tāmbek saŋ hānumān wīmoha,   ❌
tan ton dèwī mꜽŧilī riŋ kaḍatwan,
Aṅhiŋ tékin samƀawāṙ uṅgwa liṅku,
nāhan liŋ saŋ bāyuputrān makiṅkiŋ*

tapwan ton saŋ mꜽŧilī yéka lumpat,
saŋ mārutyākāśagāmī maluy wré,
makwèḥ taŋ wwil yākĕmit kapwa nidrā,
tātaṙ moṅsil đīra tātan patī ya*

saŋ sītātaḥ kwan Iŋ āmbĕk tatan lèn,
ndi ṅgwan dèwī ṅké kunaŋ liŋ nirāmèt,
hāḥ wyaṙŧékin ṅèlku tātaṙ padon ya,
tātan paṅgiḥ mꜽŧilī ṅèlku wrĕdđi*

tuṣṭg saŋ śrī rāma yaṙ tĕmwa dĕṅku,   ❌
mwaŋ trepti śrī jānakī nā wanèhan,
tan sidđékā dèṅku tapwan kapaṅguḥ,
dūtāpékin hīna tan sidđakāmrya*

nyāŋ wwil nidrāwās ya mātyéki dèṅku,
yak tampyal yāpīla tékā pipi nya,
ndan wyaṙŧékāpan ya tan mukya niŋ don,
Aṅhiŋ dèwī mukya tapwan kapaṅguḥ*

nīm liŋ saŋ bāywātmaja glāna ŋ āmbĕk,
dolārūḍa ŋ citta kĕpwan ta mawruḥ,
riŋ digdéśa ṅkā wulat ton aśoka,
kṣĕmbaŋ nyābaŋ ya waṙṇna nya śoƀā*   ❌

kaṙṇnaḥ wétan saṅka riŋ rājya ‌lĕṅkā,
ṅ udyānārūm kwèḥ sĕkaṙ nyātimalwā,
dé nyān makwèḥ pwāŋ aśokānĕḍĕŋ ṅkā,
na hétu nyān riŋ ŋ Aśokā ṅaranya*

lāwan ṅ-waŋ tātan kĕnĕŋ śoka r-uṅgu,
muktī kĕmbaŋ kālahan nityakāla,
rĕŋrĕŋ lahrū kāla tātaṙ makiṅkiŋ,
prastāwa nyān riŋ ŋ Aśokā ṅaranya*

lāwan saŋ hyaŋ candramāwwat haji ṅkā,
saṅka ‌ṙyyājñā saŋ daśasyāđirāja*
tātan paṅlwaŋ taṙ tilĕm pūṙṇnamātaḥ,
riŋ Udyāna ṅka ŋ amāwāsyakāla*

nkā toṅgwanyāŋ apsarī mālyakaṙmmā,
tā koli nyèŋ puṣpaganđaprawanđa,
kapwa wruḥ yĕb ṅ-śāstra niŋ ganđayukti,
ṅkānèŋ cĕṭṭātyanta riŋ wruḥ maganđa*

Akwèḥ rārī rākṣasī rākṣaka ṅka,
ṇdan māyātaḥ rūpa-rūpa nya mārūm,
kèn-kĕnyāṅkĕn taŋ pakönāṙyyakĕnya,
dodot nyālit sūtra lèn luṅsiṙ aƀrā*

dèwī sītā ṅkā tamolaḥ tinuṅgu,
Ékākyaṅhiŋ kāsyasiḥ yaṙ kinuṅkuŋ,
mènĕḥ monĕŋ mona māśā saśoka,
Aṅhiŋ wwil kwèḥ taṙ parowaŋ sira wwaŋ*

{}

ya ikā paran saŋ anilātmajāṙ pamèt,
maṅikis sirāṙ téka manèk rikaŋ kayu,
ri takut nirān kawurugāŋ manuk pijĕr,
maturū ri pāŋ nikaŋ aśoka pādapa*

kramakāla mèḥ rahina yaṙ pituŋ tabĕḥ,
Umiriṙ ṅ aṅin pracalitékanaŋ kayu,
Aṅatag mawuṅwa juga yāṅgugaḥ sĕkar,
dadi jāgra taŋ kusuma māmri yākucup*

matakut ta saŋ pawanaputra riŋ aṅin,
tumahā pawuṅwa nikanaŋ manuk kabèḥ,
humĕnĕŋ sirāmriḥ aṅuḍampĕl iŋ kayu,
cala pāŋ nya tulya ya maṅulyat aṅlilir*

maṇi candrakānta tamalaḥ rikaŋ taman,
kĕna raśmi ya drawa humīs nirantara,
kadi luḥ nya yaṙ wulat i dèwī jānakī,
manaṅis rikaŋ wĕṅi tamaṙ kĕnĕŋ turū*

Ikanaŋ sĕkaṙ ya rinurū rikaŋ aṅin,
manaṅis jugān paguliṅan rikaŋ ‌lĕmaḥ,
tumibāŋ hĕbun kabarabas ya luḥ nikā,
malarāṙ wulat ri sira dèwī jānakuī*

Aŧa möĕḥ wwaluŋ tabĕḥ ajāgra taŋ manuk,
mrĕdu komala swara manoharān uni,
kadi śabda niŋ kayu ya kāsihan mulat,
Umahā tumaṅguhana saŋ kĕnèŋ lara*

janakātmajā ta rumĕṅö manuk humuŋ,
tuwi suswarān uni manojña yaṙ hiḍĕp,
mahĕbaŋ-hĕbaŋ hati nirāgiraŋ manaḥ,
Umaṅĕn-n aṅĕn prawara rāǥawān mara*

pawanītmajātiśaya haṙṣajāṅrĕṅö,
Uni niŋ manuk śuƀanimitta liŋ nira,
saꝑaléki ṅèlku wĕkasanta yaṙ hiḍĕp,
niyatān katĕmwa sira dèwiī jānakī*

tinabĕḥ tikaŋ bahiri riŋ taman wawanŋ,
kataraṅgulādƀuta ta saŋ marutsuta,
hana dūta yékana tĕkā mĕné r-hiḍsp,
kadi maṅkanāèn uni makin ta yānitir*

wahu mèḥ umĕtwa ta ƀaṭāra ƀāmskara,
makucĕm wulan kadi wulat nikaŋ laṅit,
kalaran manon alara rūkṣa kāsyasiḥ,
milu téki duhka mawĕnĕs tikaŋ śaśī*

nayawit widagđa sira saŋ marutsuta,
maḍĕmit sawut sira sawèt nikaŋ naya,
tumulaṙ-tulaṙ sira lumumpat iŋ kayu,
kumĕtĕṙ-kĕtĕṙ tika wugat-wugat nira*

Umulat sirèŋ lemaḥ anon ta yānaṅis,
wwaŋ akūŋ sĕḍĕŋ malara tībra kāsyasiḥ,
kadi rūpa niŋ priyawijaya duhkita,
A-ha dèwi liŋ nira saniśꞓayèŋ manaḥ*

maṅiṅĕt-iṅĕt maṅujiwat sirāṙ wulat,
mĕtu kawrayan nira tumuṅkul aṅjĕṅok,
masĕkĕl tikā hati nirāṙ wulat masiḥ,
lara niŋ kasaḥ priyawiyoga liŋ nira*

makurū ŋ awak raga-ragékanaŋ igām,
kuruṅañ jugāraŋ anipis yayénaṅit,
Ikanaŋ manaḥ kadi manuk jugéniṅu,
kinuruŋ kinuṅkuŋ aṅaraŋ makin makuŋ*

gĕluṅan masāk ya makusut kĕn ṅ-lĕbu,
magĕlöḥ apan maguliṅan rikaŋ ‌lĕmaḥ,
sumaput pwa yé muka nirākilāputiḥ,
kadi candra pūṙṇnama kĕnèŋ lamad-lamad*

I hana saṅgrahé sira umaḥ hĕmīs tuwi,
taṙ ahūrakĕn ya gumuliŋ sirèŋ ‌lĕmaḥ,
kadi duhka saŋ raǥusutāṙ hanèŋ alas,
hiḍepĕṅkwa liŋ nira mataŋ nya taṙ ‌lĕgö*

baribin manaḥ niran inambulan nikaŋ,
kala rākṣasī tan anumāna riŋ kasaḥ,
maṅidīdi mèdi ri siraŋ kĕnèŋ unĕŋ,
Awijaḥ mamid maṅujiwat alaḥ puji*

Umulat sirékanaŋ agupyan aṅdĕlö,
mawisik-wisik mrisakiti ŋ wiyoga wèḥ,
j lukān iké tan anumāna duṙjjana,
ya ta liŋ nirojaṙ-ujaṙ iŋ dalem hati*

maṅisĕk-k isèk sira sĕsök tikaŋ hati,
Ibskan unĕŋ ika manaḥ nirāsĕkĕl,
Ikanaŋ taṅis juga lanā hané sira,
kadi gambaṙ wālaka raré wahū mĕtu*

nda tatīta saŋ malara kaṣṭa duhkita,
daśadéśa māwa ya mawmès huwus katon,
ƀuwanāntarāla malilaŋ hilaŋ pĕtĕŋ,
hati saŋ wiyoga winĕgil nya yan pasuk*

nira saŋ daśānana glāna taŋ manaḥ,
Inusī nikaŋ wiṣaya lèn unĕŋ lanā,
dadi śīǥra yaṙ laku marèŋ taman muwaḥ,
maluyāmujuk-mujukanéki don ira*

saḍateŋ nirāṙ ujaṙ i dèwi jānakī,
Ari mꜽŧilī lalu lalista ri ṅhulun,
ṇarakāku tāri yadiyan mrĕṣodita,
kita tāri kéwala gumantuŋ iŋ mata*

janakātmajātiśaya maṅkin aṅlaré,
ṣa-ulaḥta tan malalisāta liṅkwari,
ṇya laraṅku dènta kalalaḥ ‌lĕhöŋ pĕjaḥ,
kaśulmpa tan hana asiḥta ri ṅhulun*

sira saŋ daśānana nahan ta liŋ nira,
mawuwus glāna sira kāma mohita,
maṇiratna ƀūṣaṇa asiŋ saménaka,
ya pawèḥ nirāmujuki maṅgiraŋ-giraŋ*

janakātmajātiśaya satya riŋ priya,
Ikanaŋ manaḥ sŧiti taman parĕŋ wanèḥ,
kadi paṙwwaténugaḥ-ugaḥ nikaŋ aṅin,
kṣaṇamātra tañcala manaḥ nirāpagĕḥ*

Umuwaḥ manantwa sira saŋ daśānana,
humĕnĕŋ ataḥ janakarājaputrikām,
dadi héwa citta nira saŋ daśānana,
ndan ikaŋ gĕlĕŋ ya ta ginūḍa tan katon*

so janakātmajāpa ta guṇā ni ko t-hĕnĕŋ,
taṙ ikā dumĕḥ aku umāṙyya mojara,
Apa tan salaḥ iki ulaḥku liṅkwari,
prakrĕtiṅku rākṣasa tinūtku tan kalèn*

kalawan n anuŋ matakutèŋ ulaḥ salaḥ,
Ikanaŋ tĕbĕŋ-tĕbĕŋ inak nya māđyama,
kami kām huwus warĕg amukti riŋ jagat,
mari yan prayatna riŋ ulaḥ salaḥ kĕna*

ya mataŋ nya tañ jalani haywa tālara,
tamataṙ pahīṅan ikanaŋ aṅĕn-n aṅĕn,
Apa saṅśayéry-aku jayèḥ jagat kabèḥ,
tuwi ƀaktya tāku ri kitāri adyana*

nyaŋ umaḥ maṇik kita sinaṅgrahérikā,
ta-turū yaŧāsuka lawan ṅhulun n ari,
lalu tan matīs maguliṅan kitèŋ ‌lĕmaḥ,
ri ḍaḍaṅku t-uṅgu ta-turū saménaka*

ri hatiṅku t-uṅgu ta kunĕŋ misan-misan,
mara tan madoḥ ry-aku asiŋ parankwari,
Aŧawī hatinta kahanan hanā ṅhulun,
mara tan madoḥ ri kita nitya hé priyā*

pituhun pwa tāri sawuwusku yukti ya,
Apa tan wanđ kita siwinku kāsiha,
kalawan huripta saꝑalān paréry-aku,
raǥuputra kiṅkiṅĕn apā guṇā nikām*

yadiyan hanoliha susun pamö hĕnī,
ya ikā manĕmwa hayu dé ni rāǥawa,
ya mataŋ nya haywa ta wihaŋ ry-ujaṙkkwari,
Aku kéwalékana siwinta rākṣakā*

yadiyan kènéka pasiwinta ri ṅhulun,
kita ratwa niŋ triƀuwanāta dèṅkwari,
Ikanaŋ taṅis apa guṇa nya târyakĕn,
Aku toṣađā lumipura ŋ putĕk hati*

nya balaṅku rākṣasa baśā kitériya,
sapininta yékana pawèha ni ṅhulun,
yadiyan hyaŋ indra kaharĕpta séwakā,
Atiwāhya ménak ari yan ya kahyuna*

you may reign oeṙ my-demon-aṙmmy*

All what you wisḥ,
I will gie toyou*

Iṣyou want indra to wꜽt upon you,
just say so*

do not woṙry,
Iṣṫat is what you want*

Ilti nā wuwus nira ta saŋ daśānana,
janakātmajātiśaya đīra niśꞓaya,
raǥuputra kéwala hané manaḥ nira,
sumahuṙ sa-niṣṭura ujaṙ nirāpĕḍĕs*

kala đik daśānana si rāwaṇāđama,
jaḍa ḍūṙtta moha ya piśaca kaśmala,
yadiyan paḍāna sira saŋ raǥūttama,
Apa ko malap ry-aku sèḍĕŋ nya tan hana*

ṣlŧy-imp*

Iṣ you dare to ṣǥt priñce raǥūttama,
why-did you abductyadiyan prawīra kamu wāni riŋ raṇa,
ndya mataŋ nya taṙ papagakĕn sirèŋ alas,
syapa śūra maṅraƀasa yan taya ŋ musuḥ,
ya ta hīna śakti tĕṅsranmu duṙjjana*

teṅĕranyu yan wĕdi-wĕdī raṇāṅgaṇa,
paradāra kéwala manahmu taṙ wanèḥ,
rineṅöṅku dé nikana saŋ jayèŋ musuḥ,
Ikanaŋ tawan ya ta winĕḥ yaŧāsuka*

A real hero,
Ictorious oeṙ his enemies,
Is ŧat he gies ṣreedom to hiscapties*

Iapa paṅrĕṅömu i siraŋ raǥūttama,
takarin sirékana đanuṙdđarèŋ jagat,
puruṣottamāṅśa sira déwamānwṣa,
niyatāta ko pĕjaha dé nirèŋ raṇa*

A diine man*

you will surely-be killed in battle by-him*

yadiyan palaywa masĕnötanĕŋ tasik,
mahiranđra duṙgga giri gahwarā kunĕŋ,
gawayanta sūkṣma ta awakmwatindriya,
luputāta dūran ika dé nirèŋ raṇa*

Earŧ,
Oṙ on an impassible oṙ inaccessible mountꜽn,
Oṙ you make youṙṣelṣṫere is no way to escape ṣrom him in battle*

Aŧawā yadin wĕgila riŋ praƀūttama,
ratu śaktimānta ya ta liṅmu āśrayan,
tuwi tan panĕmwa śaraṇā nrĕpodđata,
mapaga praƀāwa nira saŋ raǥūttama*

paraméśwarātiśaya śakti riŋ jagat,
tuwi dadya saŋ raǥusutomapag sira,
kimuta ŋ surāsura manuṣya rīmkṣasa,
panahĕn pisan niyata yan pĕjaḥ kabèḥ*

titans*

wiŧ a siṅle aṙrow he can surely-kill ŧem all*

lalu kasyasihmu lumawan sirātukar,
laku tām panĕmbaḥ i narāṙyya rāǥawa,
sira śūra taṙ papaḍa riŋ parakrama,
yadi taṙ panĕmbaha awāms ta ko pĕjaḥ*

Alour*

Iṣ you do not submit to him,
cleaṙlly-you will be slꜽn*

Iti nā sahuṙ nira ta dèwi jānakī,
wĕkasan madĕg ta sira saŋ daśānana,
maṅunus tĕwĕk tudiṅi dèwi jānakī,
mĕlĕlö wulat nira mahāṅgĕmĕṙ-gĕmĕr*

And ery-ŧreateniŋ*

janakātmajā taṅa-taṅāparan n iké,
kadi mrĕtyu muṅgu ri taṅanku ƀīṣaṇa,
sabarin ya tan pamatihé si rāwaṇa,
niyatān tibā nya ri gulū nyu sāhasa*

ṣall upon youṙ neck saagely*

ri huwus nirāṅgĕmĕṙ ahos ikaŋ hati,
Umuliḥ marèŋ nagara kéraṅan sira,
hana rākṣasī paḍa-paḍā tigyaŋ atus,
ya kinon irāṅgĕmĕra śīǥra yaṙ tĕka*

he oṙddered to intimidate sītā*

soon ŧey aṙried*

paḍa kapwa sāhasa parĕŋ maṅĕmbuli,
mawuwus mamātyana kabèḥ nya maṅgĕmĕr,
janakātmajātiśaya niṙƀayā ŋ manaḥ,
humĕnĕŋ suniśꞓala tumon ya sāhasa*

did not moe an inꞓ ŧouǥ knowiŋ ŧey were brutal*

hana rākṣasī atiśayèŋ mahāṙdđika,
saꝑalān anak nira ta saŋ wiƀīṣaṇa,
trijaṭī ṅaranya ya amoǥa kāsihan,
ya rumākṣa dèwi janakātmajè>ŋ taman*

tudiṅtkanāŋ ađama rākṣasī kabèḥ,
Apa donmu koŋ kala kabĕhmu duṙjjana,
sira tan padoṣa mapasaḥ lawan priya,
sira patyamwa lalu đūṙtta niṙǥrĕṇa*

tuwi satya taṙ papaḍa riŋ patibrata,
saꝑalān siwin huluna tāku dé nira,
yadiyan sahāsa ta manahmwamātyana,
niyatāku mātya rumuhun sakè sira*

tṣhe is also ery-loyal to heṙ husband wiŧout eual,
woṙŧy-to be my-mis-hae to kill me ṣrṣṭ beṣore her*

trijaṭā nahan ya ta wuwus nya niṣṭura,
rikanaŋ maṅĕmbuli muliḥ ya kéraṅan,
kawĕkas ta saŋ janakarājaputrikā,
trijaṭā ya téka tan adoḥ saké sira*

wiŧ trijaṭā who came to stay wiŧ her*

ya ta sāđu dibya winaraḥ nirèŋ lara,
kalawan n unĕŋ nira ri saŋ raǥūttama,
mwaŋ asiḥ nirè>ŋ priya ya téka pāmjarĕn,
ya winaṙṇnanā nira samantarānaṅis*

loed whiꞓ she described,
while teaṙṣ were trickliŋ down heṙ ꞓeekṣ*

trijaṭāri haywa upahāsa ri ṅhulun,
ndak ajaṙ kité lara ni tībra duhkita,
hrĕdayaṅku śīṙṇna ya dinagđa riŋ unĕŋ,
ṣinarik nikaŋ wiđiwaśāku kāsyasiḥ*

kita kanyakāri tamatan wruḥ iŋ lara,
Aku mānasān mapa manaḥta ri ṅhulun,
saꝑalātisāđu wĕka niŋ mahāṙdđika,
ya mataŋ nya kājaṙ ari tan hanā ŋ iraŋ*

you are a youŋ girl,
my-dear,
you hae not known soṙrow yet*

I amdear,
wiŧout shame*

nya ta-takwa-takwana kitāri tā-rĕṅö,
tat-anon rikaŋ ƀuwana tībra duhkita,
Umaḍāna téki kalaraṅku tan sipi,
sinaranta riŋ wiđi huripku saŋsara*

0‍I beg you,
my-dear,
to listen*

you hae neeṙ known a deep soṙrow inŧis world ŧat could be compared wiŧ my-immense distress*

I  ‌Am‌  toṙ-nya tiké hiḍĕpku rika tan hanā juga,
kadi pāpakaṙmma ni awakku mandadi,
A-ha mandaƀāgya mapasaḥ sĕḍĕŋ masiḥ,
Aparanta ménaka iké awakkwari*

sinṣul deeds*

Aḥ‌ Ahl how unṣoṙttunate i  ‌Am‌ ,
to be separated while inndya kunĕŋ kaŧā carita pūṙwwakāmla ya,
Irikaŋ purāṇa aji paṙwwa kāṇḍa lèn,
mapasaḥ gĕlāna rasa mātya tambayan,
wĕkasan mapaṅguḥ aduluṙ lawan sĕnĕŋ*

0‍but in stories oṙ añcient naṙraties,
ṣound in holy-bookṣ,
scriptures,
parw-was (mahāƀārata) Oṙ kāṇps (rāmāmyaṇa),
Is sꜽd ŧat separation,
ya tikā saménaka rĕṅönku lālanan,
maluyākwapaṅguha ƀaṭāra māsiha,
mahurip kariḥ sira kunèŋ paḍāṅunĕŋ,
yadiyan pĕjaḥ nrĕpati hāḥ ndya mājara*

0‍let me heaṙ it in relaation to comṣort my-soul,
to gie me hope ŧat iwho would tell me ŧat*

syapa déwa mmsiha tĕkāwaraḥ kunĕŋ,
ndya siraŋ mahāṙṣi rikanaŋ tapowana,
lalu nisꝑalāŋ parahitèŋ jagat kabèḥ,
tuwi déwatā wimuka đik tamaṙ mawulat*

Atitibra riŋ lara wimoha bāmp aku,
satinonkwasiŋ sarinĕṅöṅku yāṅlaré,
tuwi baṅsi kinnara ya kaṙṇnaśūla ya,
lara niŋ wiyoga kadurus niroṣađa*

nya ta ya ŋ paṅan n inum anékawaṙṇna ya,
kadi tāmaṅan wiṣa pasuk nya riŋ gulū,
Ikanaŋ kulĕm kĕlu rikaŋ palaṅka lèn,
kadi pañjarékana hiḍĕpkwalaḥ makūŋ*

baribin manaḥku mulat iŋ sĕkaṙ marūm,
suka tāpuluŋ jĕnu suganđa utkata,
paḍa maṅlaréki sahana nya niṙgguṇa,
magawé prapañca ya mawèḥ unĕŋ magöŋ*

kapanānta nora ta kunĕŋ ŋ ikèŋ ŋ unĕŋ,
mananā manaḥku manasaṙ manāŋ lanā,
manaranta saŋ madana mèdi maṅlaré,
mamanaḥ sirāmanasi maṅruraḥ hati*

hati niŋ wiyoga juga tībra yāgĕsĕŋ,
dadi kaṣṭa dé ni śara saŋ manoƀawa,
pariƀūta đuṙtta kadi ƀūta yan tamé,
hrèdayātutuṙ katutupan rajaḥ tamaḥ*

tamataṙ wruḥ iŋ asiḥ atīta niṙǥrĕṇa,
sira śatru niŋ ƀuwana sūkṣma tan katon,
kusummyuđām nira tajĕm ya soṙ taji,
ya panaḥ nirāṅjaya-jayèŋ jagattraya*

mapa déwa manmaŧa kitāŧa mānuṣa,
mara yan wruḥ iŋ lara marān kĕnĕŋ ŋ unĕŋ,
kadurus kitéki malarāku dènta wèḥ,
pinanaḥ nda tan mati winĕḥta monĕṅa*

do not kill me,
you just make me loesick*

I pĕpĕk-opĕk-āpĕga manaḥku riŋ umaḥ,
tumurun matāku maturū hanèŋ ‌lĕmaḥ,
trijaṭā tumūt ry-aku lumālana ŋ manaḥ,
Anumāna riŋ priyawiyoga duhkita*

pinipis nya tan suluṙ atīs lawan n usör,
paṅasaḥ nya caṇḍana atīta śitala,
siniram nya tékana awakku toṣađmè,
tuwi tan suka pwaku makin aliṅsaṅĕn*

“she grinds reṣrcshiŋ roots togeŧeṙ wiŧ ery-sooŧiŋ sandalwood andmakes a cream*

she rubs my-body-wiŧ it,
yet it does not help,
Iam not ikanāŋ aśoka suƀagèŋ jagat kabèḥ,
Atiśoƀa saśrī ya hayu nya riŋ maṅöb,
ri sawèt ni tībra ni laraṅku tan suka,
lara śoka téki hiniḍĕpku tan wanèḥ*

marurū sĕkaṙ nikanaŋ aśoka śīṙṇna ya,
tuwi pādapa nya manĕḍĕŋ manohara,
tinulup nikāŋ anila cāla yomirir,
kadi māsiḥ iŋ kapanasan kĕnèŋ unĕŋ*

hana nāgapuṣpa paripūṙṇna riŋ halĕp,
matatā manojña manĕḍèŋ rikaŋ natar,
ri wĕruḥ nya yaṙ wiraha duhkitālara,
puya kapwa yāsĕkaṙ awèḥ unĕŋ magöŋ*

loe*

tan akūŋ manahkwi kusumāti utkatṭa,
magawé raras hati kucup nya komala,
mrĕdu pallawa nya ya mawèḥ lulut masiḥ,
humilī ta luḥku maṅadĕg wulat riya*

tamatan tulaṙ haṅĕn-aṅĕnku kāsrĕpan,
mulat iŋ śilātala i soṙ nya yālilaŋ,
katutuṙ pwa tāmĕŋ-amĕŋ iŋ tapowana,
kalawan priyottama naréndra rāǥawa*

®my-mind is bewildered beyond compare,
when i see a clean ṣlat stonemaṅesaḥ tamolaḥ aku moha mūṙcꞓita,
balisaḥ masārabali māmtya tan mati,
tamataṙ kĕjĕp mataha-taha taṙ padon,
Apa tan tumon priya manaḥku duṙyyaśa*

grows eeṙ stroṅer*

I want to die but i cannot*

I cannot sleep,
Alwaysŧinkiŋ ꜽmlessly*

becꜷse i  ‌Am‌  separated ṣrom my-beloed,
my-mindstrays away*

nya ta lèn mawèḥ unĕŋ atīta maṅlaré,
winarāwa naṣṭa maṅuyūyu riŋ kulĕm,
kiniduŋ nya taŋ priyawiyoga suswara,
rumarab ta luḥku rumĕṅö ya kāsrepan*

hana maṇdamāruta miriṙ ya śītala,
marurū ikaŋ kusuma dé nya riŋ ‌lĕmaḥ,
mapupul ta ganđa nikanaŋ sĕkaṙ kabèḥ,
tumĕñuḥ hatiṅku ya sumāṙ marèŋ iruŋ*

nostrils*

tamataṙ hanékana hiḍĕpku sakṣaṇa,
wiparīta taṙ wĕnaŋ aśabda mohita,
kumĕtĕṙ ta sanđi nikanāŋ awak kabèḥ,
Ikanaŋ hurip kadi ta līna tan hana*

Umiriṙ tikāŋ aṅin atīs mawoṙ hrĕbuk,
mapanas hiḍĕpku riya mimbuhīŋ unĕŋ,
kumĕlab hatiṅku rumĕṅö gĕrĕḥ malon,
tumibā hudan kadi ya mèdi lot humuŋ*

“ŧe cool breeze blows,
takiŋ aloŋ pollen whiꞓ to my-sensation is not,
Emotions*

ri śilātala rikāku tĕka maṅö,
swāmi nitya ya lanā maṅaway-away,
toḥ ndya tā ya hana tamba k-aṅĕn-aṅĕn,
tā kadaŋ taṅisi tāwaku n-agati*

¢0ṇ ŧat ṣat stone i come to ŧink about my-lord who seems to beckonṇo broŧeṙ oṙ sisteṙ to whom i can complꜽn*

I become hopeless*

syuk nikaŋ jawĕḥ awĕḥ unĕŋ amatī,
hrū nikaŋ madana sūkṣma ya maṅani,
rāḥ nikaŋ hati humīs mĕtu ri mata,
mandamāruta miriṙ kadi matuluŋ*

hyaŋ aṅin kita ta māmāsiha śaraṇm,
sanmatèŋ kasiharĕp sĕḍĕŋ apasaḥ,
saŋ raǥūttama riŋ āśrama warahĕn,
yak hanèŋ kalana rākṣasa tinawan*

 ‌Am‌  here,
kept in captie by-a demon*

ƀakti niŋ ŋ unĕŋ akūŋ nya ta tĕkakĕn,
mwaŋ laraṅku mapasaḥ asama-sama,
moǥa mātya yak adoḥ saka ri sira,
nī ta pājara ri saŋ priyawiraha*

monĕŋ āmbkk i siraŋ ratu janaka,
ƀakti ni ṅhulun agöŋ ya tĕkakĕna,
liṅku yaṙ wiraha duhkita tinawan,
nā ta pājara rikā ta laku huwus*

I loŋ ṣoṙ my-ṣaŧeṙ kiŋ janaka,
take to him my-deep reereñce ṣoṙ himhaḥ bapaṅku umapmā ta lara nira,
tībra māsiḥ iŋ anak sira maharis,
ḍū ndya tolahan ikin priyawiraha,
yak hanèŋ kalana rākṣasa tinawan*

0‍Aḥ my-ṣaŧer,
how deep would be youṙ soṙrow,
As you loe youṙ dꜷǥteṙmme do now ŧat i  ‌Am‌  kept captie by-a demon0‍*

krama lumaku ta kāliḥ riŋ prasāda r-pamīmjā,
mapunagi ta ri saŋ hyaŋ prāṙŧanākèn naréndra,
ri hurip nira lawan ménakékaŋ paluṅguḥ,
ya ikana ta sināđyā tan kalèn dé nirāsiḥ*

An oaŧ to god to oṣṣeṙ someŧiŋ iṣ god would gie his blessiṅs toanilātmajātiśaya haṙṣa yaṙ wulat,
tumurun sakèh ṅ-kayu ḍatĕŋ sirèŋ ‌lĕmaḥ,
ri harĕp nirāṙ wruha ta dèwī jānakī,
maṅuliḥ-uliḥ macaritā makin masö*

papasaḥ niraŋ raǥusuténucap nira,
kalawan n unĕŋ nira ināryakĕn wanèḥ,
panaṅis nirèŋ alas umèt priyā nira,
ya winaṙṇnanī nira ta saŋ marutsuta*

Umulat pwa dèwi janakātmajé sira,
dadi saṅśayékana manaḥ nirāṙ wulat,
wrayapéki mĕṅgĕp aṅuliḥ-huliḥ masö,
si daśānanéki juga lihkwamañcana*

deceie me*

ri lamĕḥ nya kawruhana yan si rāwaṇa,
ginawé nya tékana awak nya wānara,
carita nya bañcana waliṅku tan tuhu,
ri harèp nya yan syaṅana māṙyya rākṣasa*

to be addressed,
he does not appeaṙ in his ṣorm as a demon*

hana paṅrĕṅöṅku tuwi wrĕttamātra ya,
pawaraḥ nikaŋ pinakacāra rākṣasa,
wwara rakwa wānara kinon marī ry-aku,
ndan asamƀawa ŋ prawaga yan ya cārakā*

Impossible ŧat he would send a monkey as messeṅer*

nya wanèḥ dumèḥ aku ya saŋsayérikām,
Ikanaŋ nimitta sakatambayadƀuta,
Uni niŋ manuk paḍa ya komalaswara,
ndan ikāpi rakwa śuƀadūta wāèkta ya*

ndya kunĕŋ anuŋ mutusana ŋ sinaṅśaya,
Ikanmè ri daṇḍaka atīta riŋ madoḥ,
mahĕlĕt tasik gunuŋ alas juraŋ trĕbis,
passible rꜽnes*

how could my-beloed rāma come to know all aboutŧisi sĕḍĕṅkwi ṅūni inalap ni rāwaṇa,
tĕmu taŋ gunuŋ lwaḥ adalĕm lawan n alas,
paḍa kapwa ƀīṣaṇa kabèḥ amānuṣa,
Aliwat ta riŋ tasik asiŋ wiśāla ya*

rwa jugékanā wĕnaŋ alintaṅĕn tasik,
hyaŋ aṅin lawan garuḍa lèna tan hana,
ndya ta hétu niŋ wray umarā tĕkéry-aku,
ya mataŋ nya bañcana ni rāwaṇékihan*

ti nā ta saṅśaya niré dalĕm hati,
mawiwéka wèt nira gĕlĕm binañcana,
Umasö ta saŋ pinakadūta māmruti,
praṇatāṙ panĕmbaḥ aśilāwaraḥ sira*

jaya dèwi haywa kita saŋsayèŋ manaḥ,
pawanātmaja ṅhulun iké kinon marā,
nrèpaputra rāma makacāraké ṅhulun,
lumawad hurip nrĕpasutā nahan ya don*

d,
Acde nrĕpasutār*

messeṅeṙ to ṣind out about you*

kahanān naréndra nrĕpaputra rāǥawa,
rikanaŋ gunuŋ pratitanāma mālyawān,
giri winđya yékana kidul nikāparö,
wwara rĕṣyamūkagiri loṙ nya tan madoḥ*

mālyawān*

wahu mèḥ pitu ŋ tabĕha ṅūni riŋ kulĕm,
Umahas ṅhulun tĕka masuk rikaŋ taman,
ri sĕḍĕŋ nikaŋ daśamukāṅunus tĕwĕk,
maharĕp ṅhulun pwa lumagé ya mapraṅa*

daśamuꝁa drew his sword,
I wanted to ṣiǥt him in battle*

Iīwahu mèḥ umaṅswa maṅaṅĕn-naṅĕn ṅhulun,
ri iwĕḥ nikaŋ wwaŋ amĕnaŋ rikaŋ raṇa,
Ikanaŋ pakon ƀīṣama yan kasiđđa ya,
ya dumèḥ ṅhulun wuruŋ umaṅswa maṅlagm*

ṣiǥt him*

wwara mitra rāka dèwī,
saŋ sugrīwa ṅaran nira,
ratu niŋ wré śakti tĕmĕn,
sira kumon ṅhulun dūtmè*

Umahas ṅhulun anusup,
ri kaḍatwan umèt dèwī,
mamriḥ ta ṅhulun maniñjo,
nda tan paṅguḥ rikaŋ rajya*

makwèḥ tāpsarī kapaṅguḥ,
sĕḍĕŋ rarā ta manojña,
lawan rākṣasa makĕmit,
wiparīta kabèḥ nidrmè*

guaṙdded by-demons who were in deep sleep,
(As iṣ ŧey were uñcons-cious)*

naranāŧa raǥusuta,
glānākiṅkiŋ maṅĕn dèwī,
wèt niŋ unĕŋ sirākurī,
mataŋ nyākon ṅhulun dūtā*

I inaṅĕn-naṅĕn nirākūŋ,
ri tan pāṙcꞓaya riŋ dūta,
nya ta simsim nirāṙ pawèḥ,
niré ṅhulun cihnā donya*

tuwi rāntĕn dèwi makūŋ,
saŋ lakṣmaṇa śoka sira,
magyā ta sirān parā ṅké,
mātyanaŋ rāwaṇān mūṙkka*

Éalso youṙ youṅeṙ broŧer,
priñce lakṣmaṇa is eceediṅly-upset*

he bala wānara umaḍaŋ,
mahöm makoliha ŋ śatru,
ya mataŋ nyan ddèwi t-aṅhèr,
haywa gym rākṣan huripta*

ṣore please wꜽt,
do not be impatient,
look aṣṭeṙ youṙ liṣe*

matakut ta ṅhulun ṅūni,
sĕḍĕŋ ta mojaṙ iŋ mūṙkka,
yukti puwiḥ biṣa tĕmĕn,
lĕpas riŋ rākṣasa duṣṭa*

demon*

niyata ŋ rāwaṇa pĕjaḥ,
dé śrī rāma riŋ palagan,
prāṇa nya panahuranya,
doṣa nyan mālap ri dèwr*

mawĕkasa mahādèwī,
ri sira saŋ raǥusuta,
pĕpöṅĕn taya nikanaŋ,
makĕmit ya huwus luṅhā*

y-*

w,
ware not here anymore*

kunaŋ sira rāka dèwī,
kawĕkas rikaŋ mālyawān,
sātus tahun ikanaŋ wé,
sowé-sowé wèt nirāgyām*

nā liŋ nira saŋ hanūmīn,
dèwī sītā sirāśꞓaṙyya,
rumĕṅö pawaraḥ i saŋ,
marutsuta haṙṣacitta*

hé pawanātmaja t-aṅsö,
tuṣṭāmbĕkwi dènta dūta,
cūḍāmaṇiṅku ya téki,
wĕhakĕna ri saŋ rāma*

0‍hey pawanātmaja,
step ṣoṙwward ‌ I  ‌Am‌  happy-ŧat you were oṙddered tolawan ta rékaṅku wanèḥ,
cihnaṅku malara monĕŋ,
ya ta wawan iki dènta,
sinūṅakĕn i saŋ rāma*

It to rāma*

mwaŋ taṅguhi sira nihan,
maṅanāturwa haywākūŋ,
taya soka ṅwaŋ maṅaraŋ,
ṅhulun huwus wruḥ ri donya*

nahan tojaṙ mahādèwī,
tan sandéha manaḥ nira,
tumon simsim niraŋ rāma,
ya dumèḥ sira niścaya*

marutsuta siromaṅsö,
maṇik ya téka tinaṅgap,
maṅañjali sirānĕmbaḥ,
madĕg ta sira śīǥra ya*

manaḥ nira sahaṙṣātaḥ,
huwus tumĕmu ri dèwī,
wisāta maṅĕn-aṅĕn,
ta sira ri sakamantyan*

ṣoṙ a while to ŧink*

nihan pinuji niŋ dūta,
Ikaŋ tumĕmwa ri donya,
Amdètayasā yaśa nya,
Anuŋ taŋ adƀuta cihnā*

huwus ta yāku umaṅguḥ,
ri siraŋ janakaputrī,
nda tan hana ya wanèhan,
Anuŋ ayasā yaśaṅkwa*

Aśokawana ya téki,
taman atiśaya riŋ lwā,
ya téki raƀasanaṅkwa,
kayu nya ya ta śīṙṇnanĕn*

ŧis aśoka-gaṙdden is a laṙgge gaṙdden*

I will destroy it by-smashiŋ downŧe trees*

yadiyan hana masĕṅhit,
ya tékana laganaṅkwa,
pèjaḥ pwa ika ya dèṅku,
yaśaṅku tuwi ya wrĕdđya*

ḍṣ ŧere are demons who become aṅry,
I will ñǥt ŧem*

I will kill ŧem,
so ŧat my-merits will iñcrease*

Aŧa huwus nira māṅĕn-aṅĕn madĕg,
raƀasa taŋ kayu rāmya rikaŋ taman,
syapa ta rākṣasa wānya masö huwus,
papagakĕnta si māruti liŋ nira*

mgāmrutil he sꜽd*

pracalita puṣpa niŋ kayu rurūī sari nya ya mĕlĕk kadi pwa ya kukus,
kalawan ikaŋ palāśa tumibā sĕkaṙ nya ya mabāŋ akĕn hudan apuwy,
Ibekan ikaŋ ‌lĕmaḥ kadi dilaḥ nya riŋ pralayakāla ƀīṣaṇa katon,
,
Uru kĕna lèn kidaŋ masasaran kadi pwa matakut inanon hudan apuy*

nawamas saṙggah

Aŧa ri sĕḍĕŋ nyāñcalita nanā rūg,
kayu nikaŋ udyānawana ya śīṙṇna,
makaparapal pāŋ nya ya paḍa sempal,
manuk umibĕṙ ǥūṙṇnita paḍa kagyat*

Ikaŋ akĕmit kādƀuta sahana nya,
dadi malayū riŋ nagara paranya,
tèka ya nikaŋ rājya paḍa manĕmbaḥ,
ri suku niraŋ rāwaṇa dadi mojar*

tumaḍaha sojaṙ suraripunāŧa,
wwara ya mahāwānara awamāna,
rumabaśa ŋ udyānawana nanī rūg,
Awu tĕmahanya ŋ kusumawicitra*

Ikana daṅū déwata tuwi matwaŋ,
kimuta ikaŋ mānuṣa paḍa ƀakti,
tatan ujarĕn wré ađama ya tiṙyyak,
kim api mĕné wānara ya tan atwaŋ*

dinakara tīkṣṇāmanasi tĕṅaḥ ṅ wé,
kadi tan atis ŋ ātiśaya ya tīkṣṇa,
tĕka ri taman nāŧa tan apanas ya,
dumadak atis twaŋ nya makadé ya*

*

hana ta haṅiŋ séḍuŋ atiśayèŋ drĕs,
kayu kahawā dé nya paḍa rĕbaḥ rūg,
tĕka ya riŋ udyāna mari ya mādrĕs,
Alaḥ atakut komala ta gati nya*

*

wulan awĕlū pūṙṇnama ya hana ṅkā,
rikaŋ amawāsyā tuwi ta ya māwgā,
satata tan aṅluḥ maṅurugi téja,
sumuluhi ŋ udyānawana gawé nya*

*

kaŧam api maṅké lalu wiparīta,
wrayađama jāti nya tuwitan atwaŋ,
niyata taman ƀupati ya ta śiṙṇna,
dadi ta wamānāt hĕnĕṅakĕna ŋ wré*

low class has no respect*

It is cleaṙ ŧat my-lord0‍s gaṙdden will be destroyed*

Aŧa ri huwus niŋ makĕmit anĕmbaḥ,
daśamuꝁa sakrođa sira kabāṅan,
dadi inatag rākṣasabala maṅswa,
mĕjahana saŋ mārutasuta donya*

paḍa ya madĕg sātus-iwu sènadđa,
paraśu lipuŋ ꝁaḍga ya winawa nya,
palu-palu laṅkap watu lawan umban,
ya winawa niŋ wira parĕŋ umaṅkat*

teka ya riŋ udyāna paḍa ya mahyā,
kadi ta gerĕḥ ǥūṙṇnita ya gumĕntĕr,
pawanasuta krođa wadana humrĕŋ,
jalada si sambaṙttaka juga moni*

saha bala taŋ rākṣasa kaharan lwaḥ,
tĕka gumuruḥ ǥora kadi sĕḍĕŋ wāmḥ,
pawanasutāṅkĕn jalađi suđrra,
pratidina taŋ wāḥ tĕka riya tan sök*

ŧe demons wiŧ ŧeiṙ troops were like a rier,
comiŋ closer,
ŧunderiṅṣloods reaꞓed it eeryday,
It would not become ṣull*

babahaniŋ udyānawana ya māwān,
hana katīmaŋ gĕŋ nya satakuraŋ twas,
dadi umanèk saŋ anilasuta ṅkm,
humarĕpakĕn rākṣasabala māṅsö*

paḍa ya tumaṇḍĕm hana ta humaṇḍĕm,
hana maṅarug rodra paḍa tumĕṅhā,
wugari hilaŋ yéka makahalintaŋ,
hana mamanaḥ lèn manuligi maṇḍuk*

ka makahalintaŋ (I*

14c) to tuṅgal (I*

15d) whiꞓ is ṣound back inseṙtted in i*

17a*

ŧe demon-soldieṙṣ were takiŋ positions,
some were sguattiŋ,
some wereikana kabèḥ tan hana maṅani ṅkām,
makapalĕyö hru wugari kawaṅsul,
Arug apupug kapwa kapĕluk āpĕs,
wulu nira tuṅgal tuwi taya siṅsal*

hana ta kayū candana madawāgöŋ*

paḍa ya sakol göŋ nya malurus atwas,
ya ta ḍinawut saŋ prawaga hanūmān,
pamalu nirèŋ wwil mati ya kariṅkĕl*

ŧe demons,
who were killed,
wiŧ ŧeiṙ bodies crumbliŋ*

hana sumirat rāḥ nya lawan utĕk nya,
makakĕrĕpĕk kapwa rĕmĕk igā nya,
kaguliŋ ikaŋ wwil pinalu gulū nya,
maṅutahakĕn rāḥ mati kagulimpaŋ*

hana sipi-simpiṙ saꝑala mamūka,
prihawak aṅiṅkis lumaku rumuṅkuŋ,
Ikanaŋ umaṇḍĕm paḍa ya kahaṇḍĕm,
pinalu pisan sūḥ ikana pupū nya*

stroke*

hana kabubat bĕntis ika wĕtĕŋ nya,
paḍa ya tĕḍas rodra mĕtu usus nya,
Ikaŋ alaras yālara kapaliṇḍĕs,
pinalu laras nyān kapalu wĕhaŋ nya*

Oŧeṙ demons were struck by-his tꜽl on ŧeiṙ stomaꞓ,
whiꞓ were torn upand ŧeiṙ intestines issued hoṙriṣyiṅly*

ŧose aṙmmed wiŧ bows wereoeṙrun,
As ŧeiṙ bows were hit,
ŧeiṙ jaws were smashed*

hana ta wanèḥ wwil wĕdi-wĕdi hīna,
ya ta inusī san pawanasutādrĕs,
kĕna walakaŋ nyān pinalu karaṅkaŋ,
mawuṅu rumĕṅkĕŋ lumaku rumunkuŋ*

ŧere were also cowaṙddly-demons,
who were aṣrꜽd and ran away*

ŧeywere uickly-ꞓased by-pawanasuta,
his ṣrṣṭ stroke hit ŧeiṙ backṣ anđana ta luput śīǥra ta ya lumumpat,
lumaku muliḥ tan hana ya manoliḥ,
kadi ta kidaŋ siṅha ya ta musī ya,
makabalasaḥ duṙbbala paḍa mosaḥ*

wearily*

hana ta wanèḥ rākṣasabala wīra,
ya ta mapuliḥ śīǥra tĕka sĕnadđa,
gaja raŧa lāwan kuda ya dalanya,
Atiraƀasāṅĕmbuli tĕka maṅduk*

ŧen ŧere came oŧeṙ demon-waṙrioṙṣ,
who made a counteṙ attack,
makin agalak saŋ pawanasutāṅhrĕŋ,
jumĕṅat ikékū nira madawāgöŋ,
Umaṅun umuṙggaŋ wulu nira maṅkak,
maluy umanèk riŋ katimaŋ anumpak*

maṅamaḥ-amaḥ rākṣasa ya tumĕṅhā,
watu sakĕbo göŋ ni pamugari nya,
ḍaḍa nira saŋ māmruti kĕna paṇḍĕm,
makakĕrĕtĕg ndām tan alara dé nya*

tsḍuni tikaŋ wwil maraŧa kagöman,
pinalu nirèŋ ḍaṇḍa mati kariṅkĕl,
makabalasaḥ sāraŧi ya lumumpat,
Umĕgil awak nyān pati ni tuha nya*

hana ta wanèḥ wwil makuda tumandaŋ,
mapuliḥ asĕṅhit mamawa krĕtāla,
salahasa mö>ḥ mamraṅa ya ginĕgwan,
mati kapisan tan pabiṣa tinampyal*

him*

hana lén aliman ya dalanya masö,
binulus nya luput sira ślǥra mĕsat,
matakut ya tumon sira sāhasika,
tumĕḍun ya sakèŋ aliman malayū*

pinupuḥ nira kumƀa nikaŋ aliman,
sumirat ta utĕk nya mata nya mulū*

pinupak nira téka gaḍiŋ nya tikṣl,
kadi siṅha sirādƀuta rodra dahat*

ṣerocious,
like a wild lion*

bala rākṣasa śūra padāti masö,
sumiliḥ mapuliḥ malĕmöḥ suruda,
laju hīna nikaŋ malayū umuliḥ,
ya ta liŋ nya maṅĕmbuli kapwa mamīk*

A counteṙ-attack,
As ŧey did not want to retreat*

0‍ŧose runniŋ homemamĕkul ya sadaṙppa hana ta manĕwĕk,
pinĕrĕp tinĕkĕk siniku ya dinĕdĕl,
kabubat riŋ ikū kumĕbu-kĕbu tibm,
mati tan hana mamyati matitiḥ atap*

hana śéṣa nikaŋ mati ya ta malayū,
sipi tan kapisan siniku juga pisan,
tinukup nya hati nya makĕsĕl ahĕnĕk,
mananaŋ manaṅis tĕka mawara-waraḥ*

ŧe surioṙṣ ṣled away,
but a ṣew were only-oñce hit*

ŧey coered ŧeiria-ha nāŧa nanā sahana-hana mami,
tuwi sāyuđa sāśwaraŧagaja kabĕḥ,
paḍa śakti daṅū tuwi taya mamales,
wray apéki kunĕŋ saraƀasa ya biṣa*

daṅerous*

Aŧa sāmpun anĕmbaḥ ikanaŋ alayū,
makin udđata saŋ daśamuꝁa mabutĕŋ,
bala mantri kinon ira mapulihana,
tamataṙ pamihaŋ lumaku saha bala*

counteṙ-attack*

wiŧout reluctañce ŧey maṙcꞓed out wiŧ ŧeiṙ troops*

jayaśatru daṅū lagi maṅalahakĕn,
tahu riŋ raṇa sāyuđa asama-sama,
hana konta kalā ya ta winawa nikā,
tĕka matri humuŋ prakaṭa kadi gĕlap*

makuwal paṅawak nya mabukĕt abikal,
kadi paṙwwata ƀīṣṣaṇa kagiri-giri,
kadi méǥa kumis nya mahirĕŋ asukĕt,
masalit ta sihuŋ nya kadi ta ya kilat*

ŧeiṙ canine teeŧ sharp like liǥtniŋ*

masèluk pamata nya dumilaḥ awĕlū,
kadi sūṙyya sahasra kiraṇa kumĕñar,
mapanas kadi bahni ya malatu-latu,
makusut ta halis nya kadi ta ya kukus*

Entaṅled,
like smoke whiṙlliŋ up*

muririŋ mararöm surawara umulat,
pawanātmaja điratara tan atakut,
kadi sianha manon gaja sĕḍĕŋ agalak,
tamataṙ kagĕmĕṙ sira makin umasö*

like a lion ṣaciŋ a mad eleꝑant,
he stepped ṣoṙwward wiŧout ṣear*

lumĕkas ya maṅĕmbuli tĕka sumahab,
maṅalā ya maṅonta hana manuriga,
manuhuk ya mañakra hana ya mamalu,
paḍa sāhasikākira-kira r-ahata*

Anilātmaja niṙƀaya pinarĕbutan,
pinutĕṙ nira taŋ palu-palu ya satal,
Umasö manalandaṅi sira mamalu,
marĕmuk ya asiŋ kĕna mati kapisan*

hana mè,
h mati yādƀuta ya katatakut,
paḍa kapwa maṅohan awurahan awū,
kadi paṙwwata ƀiṣaṇa juga ya rubuḥ,
Ibĕkan prĕŧiwi gaganatala pĕpĕt*

ri pĕjaḥ nya kabèḥ śawa ya maguliṅan,
sagunuŋ juga göŋ nya paḍa ta ya kanin,
Umilī mĕtu rāḥ nya ri muka ya mabāŋ,
kadi đātu sakĕŋ giriwiwara mulĕk*

sāmpun śīṙṇnā rākṣasabala maṅadĕg saŋ hanūmān sadaṙppa,
riŋ udyāna ṅkān ya mara rumaƀasā ŋ pārijātātiśoƀa,
māwān pāŋ nyāgöŋ kadi ta ya himawān méru mās wit nya téja,
kwèḥ pāŋ nyomĕṇḍuḥ paḍa ya satakuraŋ pāŋ ni pāŋ nyān samèŋ göŋ*

gantiŋ kuṅkuŋ nopura kanaka kilatbāhu lèn brahmasūtra,
simsim mwaŋ cūḍāmaṇi ya ta pinakawwaḥ nya néka prakāra,
lunsiṙ déwāṅga pracalita ya mabāŋ lèn jamaŋ ronya kumelab,
muwaŋ mutyāhārojwalita ya mamilĕt pāŋ nya yékā pralĕmba*

saśrī taŋ wwad-wad kanaka ya mamilĕd pāŋ nikaŋ pārijāta,
salwiṙ niŋ kĕmbaŋ ya ta pinakasĕkaṙ nyéka māmbö sumāṙ mrik,
tuñjuŋ taṅjuŋ cāmpaka suraƀi puḍak mandarāśoka mĕṇḍur,
nĕp punnāga mwaŋ kurawa asana lèn dālima śrīgaḍiŋ poḥ*

yékānuŋ śīṙṇnān rinaƀasa mananā dé niraŋ bāyuputra,
sĕmpal pāŋ nyāgöŋ ya ta makabarubuḥ puḥ gumenteṙ tibm nya,
liṇḍu taŋ ‌lĕṅkā kadi ya ‌lĕbura lūd ǥūṙṇnita ŋ rākṣasāwū,
cihna nyān ƀraṣṭā sahana-hana nikaŋ rākṣasa krūrakaṙmma*

tatkāla nyan śīṙṇna kayu-kayu riŋ udyāna dé saŋ hanūmān,
maṅkat ta ŋ sy-akṣa prakaśita ya anak saŋ daśāsyāđirāja,
śūrèŋ praŋ wīrātiśaya ya ta mahāśaktimāntāđikmra,
gaṇḍéwa nyāgöŋ ya ta winawa nikā mwaŋ panaḥ nyāstra tīkṣṇa*

bow wiŧ sharp aṙrows*

‌ṙyyaṅkat nyān ton taŋ kayu-kayu mananā rūg rĕbaḥ pāŋ nya sĕmpal,
wĕṇṭaŋ laṅkap nyān tujun ata sira saŋ mārutīŋ aṙdđacandra,
tātan madwékām lagi ta ya mapisan yaṙ kĕnāŋ śatrū dé nya,
tātaṙ pawyat saŋ bayusuta kĕna ta pyaḥ nirā ṅkān tĕka syuḥ*

Aloŋ his way he saw ṣallen trees wiŧ broken branꞓes smashed intoimpact*

krođékāmbĕk saŋ pawanasuta sira krūra maṅsö tumandaŋ,
sāmbut tékaŋ pāŋ ya ta pamalu nirèŋ rākṣasa sy-akṣa śīǥra,
rĕñcĕm bāhu nyān pinalu ya kapisan mūṙcꞓitāmriḥ lumumpat,
moruk méraŋ mūṙ mari ta ya sakarĕŋ riŋ raŧa ṅkān parāṙyyan*

ménak pwékāmbĕk nya mari ya mahuyaŋ śīǥra gumrit raŧa nya,
sāmbut tékaŋ hrū umaluya ta manaḥ saŋ hanūmān riŋ astra,
mākrĕp ta hrū nyān kadi ta ya hinatĕp lwiṙ niŋ ākāśa dé nya,
kṣmbaŋ tulya nyān tĕka ri ḍaḍa nirĕŋ māruti syuḥ wiśīṙṇna*

ŧem,
but to mmruti ŧey were just like ṣoweṙṣ ṣalliŋ on his breast,
tomaṅkin sakrođān kapalupuy ikanaŋ hrū tĕkap saŋ hanūmāèn,
maṅsö sy-akṣa ṅkān muwaḥ amanahi riŋ astra saṅhārarmja,
ṭātandwan tandaŋ saŋ anilasuta yaṙ duk tikaŋ sy-akṣa riŋ paŋ,
ssmpal bāhu nyān kĕna mati kapisan rāḥ nya muñcaṙ ya mūṙcca*

ṣell liṣeless*

huwus nyān pĕjaḥ sy-akṣa dé saŋ hanūmān,
lumumpat sirè sāgara ṅkān parādyus,
ri dé nyān maṅèl wèt ni sowé nirāpraŋ,
mataŋ nyāṙ parèŋ sāgarān maṇḍi moǥa*

huwus trĕpti madyus mĕsat śīǥra luṅhā,
maluy riŋ taman rūgakĕn pārijmāta,
kayuḥ pāŋ nya sĕmpal rurū ronya lumrā,
lawan wwaḥ nya kégū kaböbĕl tibĕ bāmp*

sekaṙ niŋ aśokākusut sāk sari nya,
rujit śīṙṇna tātan paśèṣa ŋ palāśa,
lawan nāgapuṣpāpĕpĕs pāŋ nya māmpés,
pukaḥ puḥ ikaŋ poḥ papal ron i pāŋ nya*

torn*

gaḍuŋ soṇḍuŋ-uṇḍuŋ umĕṇḍuŋ katuṇḍuŋ,
karūgan kapuṇḍuŋ umeṇḍuḥ ya kāṇḍsḥ,
maḍĕmpĕl maḍām wwaḥ nya soṇḍuḥ ya koṇḍuḥ,
kasaṇḍuŋ seḍeŋ saŋ hanūmān lumumpat*

kicked by-hanūmān duriŋ his leaps*

nanā tékanaŋ nyū kĕna ŋ naṅka dénya,
cacal caṇḍanāpan kĕné wit nikaŋ nyū,
Anak niŋ manuk glāna monĕŋ ya moni,
manuṅsuŋ inaŋ nyan umaṅsö manambwer*

wuru-wuru kawurug rikaŋ wrĕkṣa mawwaḥ wwara wwawwa yāwū lawanwūt mawūŋ jīwa-jiwāwĕdi wwawwa yāwok umūṙ mwaŋ lutuŋ,
kaḍawa wuru kutut katūt yān tumūt riŋ ŋ atat yātatā yātakut n-ton ikaṅlomaśa mriḥ mibĕṙ mwaŋ mayūrāduluṙ syuŋ swarī,
Umulat umututuŋ lutuŋ tuṅga-tuṅgal manuṅtuŋ ri tuṅtuŋ nikaŋ gintuṅantaṙ paṅan wwaḥ nya kéṅin-iṅin,
ƀramara mara mariŋ rikaŋ kaṙṇnikārārurū rūg karūgan paḍāntĕn sarinyéniriṙ dé nikaŋ māruta*

saƀaya masasaran śaśana nyān saśokānusup ṅkām ri soṙ niŋ saruṇyārĕṇöbronya mākrĕp sukĕt wit nya śūnyomasuk taŋ śaśa ṅkmṅikiṙ mīs awaknyomahīm yāṅrĕpīṅhèṙ hana pwéki kañcil kumuñṅcaŋ lumumpat mĕsat taṅśaśān śīǥra kagyat kabèḥ nyālayū,
camara mararakan parĕŋ yālayū līla yālon lumonlon laku nyābalĕmmiṅgut-iṅgut liman glāna abwat maṅaṇḍuŋ wĕtĕŋ nyān palaṇḍuŋ ikātan wĕnaŋ yan maṅèl kāpwa mĕṅgaḥ umaṅguḥ gulū nyāṅĕliḥ lolya molahilat nyāmalāṅèl mĕhāḥ,
saraƀa saraƀasan mĕsat śīǥra luṅhā milu ŋ tiṅgiliŋ tan n ilu ŋ tanléeg niścayāpan subadđāṅrasuk riŋ sukĕt héwa riŋ laṇḍak amrihmakuṇḍaŋ priyā maṅrĕpātaḥ ri soṙ niŋ puḍak döḥ aḥ o hina yām liṅnikaŋ tiṅgiliŋ,
nikaŋ tiṅgaluŋ*

pati susu-susup iŋ sukĕt rūm nya rūkṣāpasaḥ kāsyasiḥ satwa sakwèḥ nyanuṅgwiŋ taman maṅkana wwa-wwahan kapwa héman manis nyénigū saṅhanūmān babaṙ yyan tibā riŋ ‌lĕmaḥ kapwa kāmbaḥ humis duḥ nyaduhkānaṅis lwiṙ nya yāpan salaḥ lwiṙ ṙṣmĕk yārĕmuk*

Iṣaltered ṣorŧ wearily,
As ŧey were buṙddened by-ŧeiṙ stomaꞓs*

ŧeycould not stretꞓ ŧemseles out to rest ŧouǥ ehꜷsted,
ŧey breaŧedṣemale,
lyiŋ down undeṙṇneaŧ a pandanus-ower*

0‍Aḥ,
how disgustiŋ,
huwus saŋ hanūnān rumūg pārijāta,
marāṙyyan sirèŋ hèh ṅ-niŋ udyāna kulwan,
humèṙhèṙ rikaŋ rākṣasānuŋ masĕṅhit,
hanāmbĕk nikā saŋ daśāsyāṅlagāna*

yadin rāwaṇāsĕṅhitātaḥ marā ṅké,
lagānaṅkwa tĕṇḍas nya yékolihaṅkwa,
ya pawwat-wwataṅkwī siraŋ rāma tuṣṭmè,
lawan dbwi sītā ya sahaṙṣa dèṅku*

As a giṣṭ to rāma who will ceṙttꜽnly-be happy*

Also priñcess sītā will bepleased*

nahan liŋ nirāṅĕn-aṅĕn tan masowé,
tèkā rājaputréndrajit kyāti riŋ rāt,
Anak saŋ daśasyottamā śaktimānta,
praśāstèŋ jagat śūra saŋ méǥanāda*

ŧus he sꜽd to himselṣ*

not loŋ aṣṭeṙwwards,
priñce indrajit,
ṣamousyatékā masĕṅhit pĕjaḥ sy-akṣa ṅūni,
pratijñā nya saŋ bāyuputroliha nya,
tatan madwa maṅsö lawan n ayuđa nya,
titaḥ téka wadwā nya wīnāni-wāni*

ṣiǥt braely*

rāŧa nyādƀūtāgöŋ ya malwā ya mādrĕs,
lawan tuṅgaṅan saṅkĕpan yéka mīṙ ya,
panaḥ tīkṣṇa tan kraḥ umuṅgwī raŧa nya,
lawan rākṣasāṅrakṣā yéka panĕṇḍas*

Adañce-guards*

teka nyèŋ taman ǥūṙṇnitāṅin-aṅinya,
makin ślrna ŋ udyāna kégū sĕkaṙ nya,
mulat saŋ hanūmān umaṅsö manuṅsuŋ,
sinambé nirāŋ indrajit śīǥra mojar*

delay:Asö ko durācāra sakwèöhmu duṣṭa,
papag tékihĕn dūta saŋ rāmadéwa,
sakakwĕhmwi leṅkā wiśīrnmè ta dèṅku,
ya tan ƀaktya ri śrī mahārāja rāma*

nahan liŋ niraŋ māmrutī méǥanāda,
Umaṇḍem ya lāwan bala nyātirodra,
parĕŋ yomanaḥ saŋ hanūmān sadaṙppa,
n-arāraḥ sirèŋ hrū nya nārācaƀalla*

ŧus sꜽd māruti to méǥanāda,
who takiŋ position wiŧ all his etremelymalaṇḍĕp ikā hrū nya mākrĕp tibā nya,
nda tan pamyatī saŋ hanūmān tĕka syuḥ,
kadīkaŋ hudan riŋ gunuŋ kwèḥ watu nya,
wiśīṙṇnāpasaḥ yaṙ tibā tan paśéṣa*

hanūmāèn,
but were smashed on impact*

It looked like heay rꜽn ṣalliṅdown on a rocky-mountꜽn,
ŧey were completely-shattered*

ṣaka kwèḥ ni wadwā niraŋ méǥanāda,
mahāǥora rūpānđakārātidaṙppa,
Umaṅsö pwa yāṅĕmbuli ƀraṣṭaśīṙṇna,
hanūmān sirāditya sākṣāt musus ya*

makin daṙppa saŋ mārutī r-pāṅalapā,
ya paṅduk nirèa rākṣasāsiŋ umaṅsö,
gĕlāna ŋ balān ton sirānékarūpa,
kapūhan kabèḥ nyādƀutānon sirākwèḥ*

I hanānuṅga-nuṅgal hanāsbwu saṅkya,
~Inaṅsö lumumpat riŋ ākāśa r-uṅgu,
tumūt maṅlayaŋ rākṣasātyanta śīǥra,
maluy riŋ ‌lĕmaḥ saŋ hanūmān umiṅsor*

parĕŋ yan tĕḍun tūītakĕn saŋ hanūmān,
tĕka nyè>ŋ ‌lĕmaḥ kapwa maṅsö tumandaŋ,
muwaḥ saŋ hanūmān mĕsat sèp ikaŋ wwil,
tumĕṅhā kabèḥ nyāṅĕsaḥ kapwa képwan*

looked up,
ŧey moaned as ŧey were tired*

makin tībra yānliḥ pwa ya glāna mosaḥ,
siraŋ mārutī pöṅakĕn téka ṅèl nya,
n-alap pāŋ nikaŋ parijāṭāta tuṅgal,
pupuḥ tékanaŋ mūṙkka sakwèḥ nya śīṙṇna*

ppĕjaḥ pwékanaŋ rākṣasānuŋ surākṣa,
masö ŋ indrajit śīǥra gumrit raŧa nya,
panaḥ téka saŋ mārutīŋ astra tīkṣṇa,
tataṙ pāṅapātaḥ panaḥ nyāṙ pupug ya*

wiŧ sharp aṙrows,
but ŧey did no harm to him,
ŧey became blunt onimpact*

masö tuṅgaṅan tulya yā siṅha maṅhrik,
parĕŋ yāṅdĕmak saŋ hanūmān lumumpat,
tuhuk pyaḥ nikaŋ tuṅgaṅan riŋ nakāgra,
mĕtu ŋ rāḥ sakéruŋ nya jīwa nya luṅhā*

pĕjaḥ nyékanāśꞓaṙyya saŋ méǥanāda,
Apan riŋ daṅū tan hanātaḥ matī ya,
Asiŋ lwīra niŋ śatru śīwrnīè ta dé nya,
lukan yān pĕjaḥ dé niraŋ bāyuputra*

were killed by-bāyuputra*

gumantīkanaŋ tuṅgaṅan dibya śakti,
Umīṙ taŋ raŧāgöŋ ya sāmpun dinānan,
ṣssök rākṣasānuŋ surākṣa nya sèwu,
huwus muṅgu maṅsö paḍānuŋ senadđa*

well aṙmmed*

dinānan ikaŋ rākṣasānuŋ prawīra,
Asiŋ tan surud riŋ musuḥ śūra sāra,
ya muṅgwī harĕp niŋ raŧānuŋ panĕṇḍas,
ṅaranyāhalep śākaṭabyūhanāma*

(wagon-battle aṙray)*

huwus tékanaŋ rākṣasābyūha saṅkĕp,
paḍātuṅgalan kadga gaṇḍéwa konta,
tumandaŋ kabèḥ nyāmanaḥ saŋ hanūmān,
sĕsök hrū nya yātip laṅit wuntu dé nya*

Ikā tèŋ daṅū tan hanānuŋ mapag ya,
hyaŋ indrātakut dé nikā hrū nya tikṣṇa,
Apan yāwat aŋ wwaŋ kĕnī dé nya śīṙṇna,
pĕjaḥ tan paśéṣā ikaŋ śatru dé nya*

Ikaŋ bwat nikā tan hanānuŋ mapag ya,
nda tan paṅlaré yan tĕké saŋ hanūmān,
tuhun trus pupū saŋ marutputra dé nya,
nda tāṙ ambili hrū tamolaḥ tumaṅgö*

but he did not pull it out,
he let it stay*

pajātyan nikā saŋ mahāśūra riŋ praŋ,
tan aṅgĕḥ ta yāmbĕk nirān tan pacihnā,
mataŋ nyān hĕnĕŋ saŋ hanūmān suđrra,
tumaṅgö panaḥ riŋ pupū taṙ watĕk ya*

mulat t indrajit aṙdđa sakrođa yaṙ ton,
kađīran niraŋ bāyuputrèŋ raṇāṅga,
winĕṇṭaŋ nya laṅkap nya ākāra pūṙṇna,
panaḥ saŋ hanūmān rikaŋ nāgapāśa*

wiŧ a nāgapāśa (snake-issuiŋ aṙrow)*

Ulā lwiṙ nikā hrū nya sākṣāt ya māwān,
satal göŋ nya lāwan dawā nyāpraméya,
mapañjaŋ sihuŋ nyāmsalit yātirodra,
miṅis krūra huntu nya bajropama nya*

ya tékomilĕt bāhu saŋ bāyuputra,
Apit taŋ igā dé nikaŋ nāgapāśa,
pupū yāpisit kapwa kāpus tĕkèna tūr,
tibā saŋ hanūmān kĕnèŋ nāgapāśa*

nda tan saṅka riŋ hīna śakti n kapāśa,
Awās yékanaŋ pāśa śīṙṇnī yaṙ ahyun,
Upāyā nirāṙ tona saŋ rāwaṇèkā,
mataŋ nyān hĕnĕŋ riŋ ƀujaṅgaprayāta*

tat kāla n kāpusan saŋ pawanasuta humuŋ taŋ rākṣasabala,
lāwan saŋ méǥanādāṅamaḥ-amaḥ umahöm mahygī saha bala,
kapwomaṅsö sĕsök sāhasa maṅĕsĕs-ĕsĕs māmrĕp ya mamalu,
taṙ pawyat saŋ hanūmān kadi wĕsi pinupuḥ riŋ mudgara timaḥ*

And méǥanāda crowded around togeŧeṙ wiŧ his joyous soldieṙṣ ŧeymojaṙ saŋ méǥanādé harĕp ira hagahĕn dé saŋ daśamuꝁa,
Ꜽ haywāta sadé nyān ahuripa takariḥ tan dadya luputa,
toḥ priḥ puṇḍut kabèhi d-wawa ta ri harĕpan śrī rākṣasapati,
tontonĕn dé niraŋ ƀūpati biśa nikanaŋ pāśāsama-sama*

snake-aṙrow*

nā liŋ san méǥanādāṙ ujari sahana niŋ wadwa nira kabèḥ,
māri n-pāmrĕp ya śiǥrénusuŋ-usuŋ ika saŋ bāywātmaja wawaŋ,
hāḥ wré duṣṭāṭiđūrtŧāđama pĕjahi huwus tunwīka ta mĕné,
ndaḥ krĕt tĕṅgĕk nya rāḥ nyéninum aŧa ca pupuḥ tĕṇḍas nya rĕmukĕn*

ŧus sꜽd méǥanāda addressiŋ all his soldieṙṣ*

ŧey stopped beatiṅđūṙttèkī dūta niŋ rāǥawa mamati-matī donyāṅalaḥ-alaḥ,
mĕṅgĕp śāntān tinonton iniṅet-iṅĕtakĕn caṇḍala ya wĕgig,
niṙ dosa ŋ rākṣasātaḥ tuwi yatika pĕjaḥ dé nyāsiŋ umasö,
ndya ŋ đaṙmma ndya ŋ kawikwan riya mamati-matī đik tan tuhu wiku*

nā liŋ nikanaŋ mūṙkka kabèḥ,
mahym ya riŋ ākāśa humuŋ,
luṅhī ya muliḥ ś1ǥra ḍatĕŋ,
winwat nya ta saŋ bāyusuta*

hé nāŧa ya téki ŋ mahala,
mraṣṭākĕn ikaŋ kalpataru,
śtrna ŋ kayu rūg dé nya rĕbaḥ,
sbsī nikaŋ udyānawana*

tat kāla sĕḍèŋ nya winaraḥ,
saŋ rāwaṇa sakrođa sira,
wré duṣṭa durācmra pati,
nā liŋ nira wèt nyāṙ magĕlĕŋ*

saŋ wiƀīṣaṇa sira mulat,
n-ton marutsuta inapusan,
kāsihan ta sira karuṇa,
yatna śīǥra sira mawuwus*

ṣully-he spoke :ƀūmināŧa daśawadana,
sojariŋ aji ya pituhun,
dūta tan dadi pinĕjahan,
yadyapin ya wĕgiga tuwi*

scriptures*

A messeṅeṙ may not be senteñced to deaŧ,
Een iṣ he isetremely-wicked*

daśśamas saṙggahcnaṙrer*

Iti nā liŋ nira mojar,
Irikaŋ śāsana yukti,
sira saŋ rāwaṇa mūṙkka,
sumahuṙ maṅkin asĕṅhit*

rāwaṇa replied wiŧ iñcreasiŋ ṣury:*

ndya mataŋ nyān luputéki,
pĕjahātaḥ ya awās ya,
Apan atyanta wĕgig nya,
numanākĕn tanĕmaṅku*

0‍why-should he escape ṣrom punishmentj? ceṙttꜽnly-he should be brouǥt,
nya wanèḥ doṣa nikaŋ wrö,
Umatī rākṣasa ƀrĕtya,
bala mantrī tuwi śtrnmè,
yadi tan patyana liṅta*

you hae sꜽd*

*

niyata ŋ rājya wiśīrṅnā,
raƀasānyékā kabèḥ nya,
ya mataŋ nyān pĕjahātaḥ,
*

Ikanāsiŋ awamana*

must die,
As anyone who insults me*

,
Ikanaŋ wwaŋ kawamāna,
humĕnĕŋ yan hana śatru,
niyata śrī nya umiṅgat,
matakut riŋ pariƀūta*

¢An insulted man who does not stand up agꜽnst on-comiŋ enemies,
will*

kalawan ndya ŋ wwaŋ asampay,
salawaskuñ jayaśatru,
praṇata ŋ rāt sahana nya,
Ikanaŋ hyaŋ tuwi ƀakti*

subjects*

--*

ya mataŋ nyān pĕjahéki,
Ikanaŋ wré ya masampè,
numanakĕn tanĕmaṅku,
sĕḍĕŋ awwaḥ ya rinūg nya*

my-plants,
while ŧey were beariŋ ṣruit*

satĕka ṅkmī ri tamanku,
mararĕm kapwa kumöl ya,
Ikanaŋ wé tĕka yātīs,
haṅinādrĕs tĕka manda*

Apa sādyanta riki ŋ wré,
kita trĕṣṇāè ri hurip nya,
tuwi tiṙyyak mapacmra,
Umĕnaŋ sāhasika ṅké*

0‍what do you want wiŧ ŧat monkey*

why-do you wisḥ to keep him nā ta wuwus saŋ rāwaṇa maswī,
mātyana saŋ bāywītmaja tan lèn,
śīǥra malĕs saŋ māruti mojar,
mĕṅgĕp anantwāmbĕk nira humrĕŋ*

heart*

rākṣasanāŧa wyaṙŧa gĕlĕṅta,
tan hana yukti nyān tĕka riŋ wré,
dūta ya ékākī kĕna pāśa,
tan pĕjahātaḥ wānara dènta*

you should not kill a monkey*

jāti nikā saŋ dibya jayèŋ praŋ,
lajjita méraŋ riŋ ṅapalīṅa,
tan dadi sakrođèŋ ađamātaḥ,
solaha niŋ satwénanumāna*

lāwan ikā saŋ rāǥawa śāđu,
nitya rumākṣèŋ rāt sira dibya,
taṙ wijigī riŋ śatru taṙ élik,
ndan kita mūṙkkāmoǥa masĕṅhit*

strī kalawan mās ratna wiśéṣa,
laƀa niŋ apraŋ yaṅñ jayaśatru,
yapwan ikā sāđyām tat anĕmwa,
wèt ni kaduhkan saŋ raǥuputra*

you cꜷse raǥuputra soṙrow*

rāǥawa sugrīwa ta wanèhan,
yat pakamitrātaḥ sira kāliḥ,
byakta sukā ŋ rāt wrĕdđya hayunta,
haywa ta sandéha ṅhati śānta*

tulya tasik saŋ rāma kapīndra,
śakti nirāgöŋ yékana ratna,
yapwat amitra byakta hayunta,
hyaŋ himawān māwak kita sampat*

kāma ya sāđyan lāƀa kaniṣṭa,
Aṙŧa ya sāđyan mađyama lāƀa,
mitra ya sāđyan uttama lāƀa,
yéka mataŋ nyān yogya samitrā*

ṣoṙ ṣriendship*

*

kyāti sirèa rāt lakṣmaṇa sāđu,
śūra sirāntĕn saŋ raǥuputra,
ƀakti sirojaṙ iŋ kaka satya,
tan wihaṅātaḥ milwa samitrā*

maṅkana tékaŋ wānarawīra,
śakti ya ƀaktī saŋ kapirāja,
nāparicārāsiŋ sapakona,
taṙ wilummèsiŋ kāṙyya kasidđa*

kwèeḥ pwa ikā lāƀā niŋ amitra,
haywa ta sakrođa ṅhati śānta,
sĕmbahakĕn dèwī nira sītā,
saŋ raǥuputrāwms sira haṙṣā*

cool*

return his wiṣe sītā,
ŧen ceṙttꜽnly-raǥuputra would be happy*

đaṙmma lawan aṙŧottama kāma,
nya ŋ tiga yékāwīms ya tĕmunta,
sĕṣṭi niŋ āmbĕk byakta katĕmwa,
yat praṇatāpī saŋ raǥuputra*

will ceṙttꜽnly-come true,
Iṣ you submit to raǥuputra*

yogya ataḥ saŋ rāǥawa nāŧā,
taṙ papaḍèŋ rāt riŋ jayaśatru,
hrū nira tuṅgal mrĕtyu paḍa nya,
yaṙ pralayākĕn śatrwaniwāṙyya*

numerous opponents*

tāṭaka bālī yojanabāhu,
dūṣaṇa lèn mārīca wirāđa,
yéka pĕjaḥ dé saŋ raǥuputra,
kabwatakĕn yan śakti kabèḥ nya*

tātan ikā hétwanta masĕṅhit,
yadyapin akwèḥ rākṣasa śiṙṇna,
Āpan ikā wadwānta ya duṣṭa,
mātyana saŋ rāmékana donya*

demon-subjects were killed,
It is becꜷse youṙ subjects were eil ones whowanted to kill rāma*

yukti tsmĕn dé saŋ raǥuputra,
Aṙ pralayākĕn rākṣasa mūṙkka,
mūlya awak niŋ waŋ ya rinākṣa,
yéka panāđyān đaṙmma wiśèṣa*

nā ta wuwus saŋ mārutaputra,
rāwaṇa maṅkin krođa kabāṅan,
krođa niŋ āṅin bajra paḍa nya,
ǥūṙṇnita molaḥ taŋ mukapadma*

hāḥ ađamékiŋ wānara duṣṭa,
muḍa mapuṅguŋ tan tuhu dūta,
tan pati mojaṙ tan pati molaḥ,
donya ya donyātaḥ ya ta dūta*

ko pwa ya mĕṅgĕp dūta hiḍĕpmu,
rākṣas ṅ-tan kraḥ śiṙṇna ya dému,
tan panĕpĕṙ kon rūg tanĕmaṅku,
śāsana niŋ dūta ndi tinūtmu*

ko pwa mujī śakti nya si rāma,
swaŋ puji tan wruḥ riŋ sapujinmwa,

wruḥ kari ko riŋ yojanabāhu,
duṙbbala paṅguḥ yékana timpaŋ,
yéka pĕjaḥ dé niŋ raǥuputra,
pātaka ko đik niṙǥrĕṇa duṣṭa*

tāṭaka tātan yogya ya mātya,
strī tuwi lāwan tan pasahmya,
ya pwa pinatyan dé ni si rāma,
hāḥ kala tan wriŋ wĕlas apalwṅa*

ratna maṇik strī lāƀa niŋ apraŋ,
yèkana pājaṙmmwiry-aku ṅūni,
tātan ikā don saŋ aƀimāna,
kīṙtti yaśātaḥ don ira tan lèn*

jāti nikā saŋ göŋ aƀimāna,
đira tan aṅgā yaṙ kapaḍāna,
ƀaktya nikaŋ lèn yékana pinriḥ,
yan pwa tan aṅgā ƀaktya pinatyan*

nī ta sināđyā saŋ tuhu wīra,
śrī ya ta tūtūta nya sināđyā,
Āpan ikā bwat cañcala méṅīz,
yāta mataŋ nyān tan ya sināđyā*

huḥ lalu tan wruḥ riŋ paramāṙŧa,
Anđya mataŋ nyān kādƀuta dému,
jāti wĕgig taŋ rākṣasa wīra,
đaṙmma nikin hīnāparadāra*

rāma lawan sugrīwa ya mitran,
yéka ujaṙmmun mūḍa mapuṅguŋ,
yogya kari ŋ wwil wwaŋ wrayamitra,
tan patut iŋ śila nya ulaḥ nya*

wira wirāđānuŋ mati dé nya,
tan pĕjahékākī nya ya tuṅgal,
rāǥawa đūrtŧātyanta tan éraŋ,
lakṣmaṇa yékānuŋ tumuluŋ ya*

lāwan ikaŋ mārīca kaniṣṭa,
tan sapujimwikaŋ mĕjahīkām,
kātara yan ton śatru ya méṅas,
tulya kĕnas yan ton ikanaŋ moŋ*

nuni sèḍeŋ kwākon ya lumakwa,
mamriḥ anĕmbaḥ wèt ni takut nya,
twaŋ nya kunĕŋ ‌ṙyyājñṅaṅku n alaṅǥya,
yéka dumèḥ nyāmriḥ-mriha wānya*

wgānara bīlī śakti ya liṅmu,
Andya mataŋ nyān trus pinanaḥ pwa,
yan tuhu śakti syūha ikaŋ hrū,
yéka mataŋ nyān hīna si bāli*

maṅkana tékī pāpa si rāma,
mūṙkka matīkaŋ bāli si bālī,
ndan sĕḍĕŋ apraŋ lāwan ari nya,
hāḥ hahaḥ ho hāḥ hina si rāma*

daśawadana huwus mojar,
jwalita hati nirān krođa,
pawanasuta malĕs mojar,
hati nira matĕguḥ đīra*

pawana-apa kita mupawādāku,
raƀasa kayu riŋ udyāna,
makira-kira maraŋ dūta,
maṅĕn-aṅĕn mopaya*

Aku ikana kinon dūta,
lumawada hana saŋ sītm,
ndan alĕmĕḥ aku maṅrakwa,
wruha ri sira ataḥ byakta*

nahan ikana ya don kwaṅrug,
kayu sahana riŋ udyāna,
tat agĕlĕṅa tatat krođa,
Apa ta halĕpakĕn molaḥ*

Aku mĕjahīkana sy-akṣa,
kalawan ikana wadwāènta,
saha bala ya pĕjaḥ dèṅku,
kira-kira ya tikā tan lèn*

kalawan ika kabèḥ mūṙkka,
sahana-hana ni wadwānta,
pĕjahana ya kayogyanya,
saraƀasa numanakĕn rāt*

Aŧawa ya ta kunĕŋ donku,
mĕjahi sahana niŋ mūṙkka,
prakrĕti juga ikaŋ māna,
ri hati nikana saŋ đīra*

kita tuwi mawaraḥ ṅūni,
yaśa juga ya ta doniŋ praŋ,
tan ahala ta kariḥ donku,
mĕjahi sahana niŋ mūṙkka*

kita tuwi magawè śīla,
prakrĕti juga tinūtanta,
Ikaŋ ađama karākṣasyan,
ya pinakalarapan dènta*

swaŋ awara-waraḥ iŋ đaṙmma,
takari naya nikaŋ jāti,
bali kari tahu riŋ śāstra,
guragaḍa juga mĕṅgĕp wruḥ*

ndya ta ya paramađaṙmmanta,
prakrĕti ya kawĕkas ṅūni,
satata kita rumākṣāŋ rīt,
ya ta tuhu-tuhu ta rākṣasyan*

saŋ atapa hana riŋ śūnya,
sira tika tuwi rākṣanta,
yadi tuhu-tuhu rākṣasyan,
tan ikanaŋ amati ŋ rāt pwa*

Aḍaḥ ađama dahat mūṙkka,
kaliku kita ri janmanta,
tuhagaṇa magawè pāpa,
ri hala-hayu ni jātinta*

Aku mujari kitāmitrām,
kalawan ikana saṅṇ rāma,
tat amituhu alaḥ mūḍa,
tuhu-tuhu tahu riŋ pāpa*

byasana lawan ikaŋ śīla,
ya mapa salaha nīm liṅta,
tuhun ikana apan mūṙkka,
tamat aṅaṅĕn-aṅĕn đaṙmma*

lawan ika si wirāđāmkya,
saŋ atapa ya winiǥna nya,
ya pinĕjahan iraŋ rāma,
ri hati nira pi tan krođa*

saꝑala sira siwin liṅku,
hati nira muditī riŋ rāt,
saŋ atapa pinaritrānan,
sꝑaṭika paḍa nikaŋ citta*

kalawan ika si mārica,
yan apa salaha dé niŋ hrū,
tuwi ya dadi kidaŋ māya,
masasaran alayū méṅas*

punaṙ api kapisan dé saŋ,
raǥusuta umanaḥ pyaḥ nya,
syapa ta ratu wanèḥ śaktya,
nuŋ amanaha kidaŋ māmya*

kita umupĕt ikaŋ bālī,
Apa kita malupān śakti,
hana mara ya huwus mūṙcca,
Inapitan ikanaŋ bmlī*

ndak acarita rĕṅöntéki,
praŧama sĕḍĕŋ ikaŋ bāmlī,
majapa ya rikanaŋ sanđyā,
pijéṙ umaṅĕn-aṅĕn saŋ hyaŋ*

kaŧam api hana téki wwaŋ,
kadi ayuyu taṅanyākwèḥ,
maṅawara ya mahā mĕdi,
ri sira saŋ ajapāmūjā*

tĕka mamĕlĕg ikaŋ duṣṭa,
mamarimisi ri saŋ sāđu,
kadi tuhu ya mahāśaktya,
guragaḍa juga yāsampay*

sĕḍĕŋ amĕlĕg ikaŋ duṣṭa,
dadi ya inapitan mosaḥ,
sagila mati alaḥ mopĕk,
syapa ta kunĕŋ ikaŋ tan wruḥ*

daśamuka ya mataŋ nya śāntacittā,
tat atukara lawan ƀaṭāra rāma,
marat anĕmu wiƀūti yāpraméya,
yat atukara kita pralāya ‌lĕṅkā*

raǥusuta ya nahan siwinta nāŧā,
janakasuta ta tulya déwatānta,
waluyakĕna ri saŋ naréndra rāma,
kanaka maṇi wawan saha praṇamya*

pawanasuta nahan wuwus nirojar,
Atiśaya sira niṙƀayĕŋ swacitta,
maruti ya mapĕḍĕs waliŋ nirālon,
ri harĕp i balamantri rākṣasākwèḥ*

daśamuka magalak madĕg sirāglis,
tudiṅi ta pawanātmajé kiwmtaḥ,
ƀrukuṭi kuṭila ƀīṣaṇa ŋ mukābaŋ,
kadi dumilaḥ ikā wulat nirācrĕŋ*

wrayapa naraka đik luluy nya mojar,
kadi maṅajap-ajap wuwus nya jañjan,
Apusi pahatĕguḥ ikū nya tunwi,
prisakiti ta hati nya wĕḥ sarantmè*

daśawadana huwus nirojaṙ madĕg tèkanaŋ rākṣasa,
hana alalaŋ akiŋ pamuṅkus nya rīkū niraŋ māmruti,
Apusi ta daluwaŋ lawan bwat kĕliŋ kusyara mwaŋ jamaŋ,
Asiŋ-asiŋ anipis dilaḥ nyāhaṅan ndan bĕbĕd nyāpagĕḥ*

krama huwus inapus pwa ya dyus ta riŋ tꜽla lāwan miñak,
tĕka ŋ amawa suluḥ umaṅsö sĕsök sāhasāṅĕmbuli,
paḍa tan anumanān panunwī murub tékanékū nira,
kagiri-giri dilaḥ nya tèja nya maƀrā sinaŋ loṙ kidul*

<daṇḍaka>:11.1
⏑ ⏑ ⏑ | ⏑ ⏑ ⏑ | [ – ⏑ – ] ×29 : 93

Aŧa sĕḍĕŋ umurub Ikū saŋ hanūmān umaṅkak tikāwak nirāgöŋ gunuŋ méru tulyānanāŋ nāgapāśāpasaḥ sāk pasātus tataś śiṙṇna rampuŋ pĕgat dénikā bāhu saŋ bāyuputromĕsat śīǥra Ākāśagāmī miriṙ tāŋ aṅin ǥora yāǥūṙṇnitādrĕs riwutpāta humyus musus yomĕlĕk taŋ ‌lĕbu,

{daṇḍaka}:11.2
⏑ ⏑ ⏑ | ⏑ ⏑ ⏑ | [ – ⏑ – ] ×28 : 90

kadi ta Inububan ya maṅkin murub tékanékū nirāpan katūb dé nikaŋ bāyubajré sĕḍĕŋ nyāṙ ibĕṙ tulya saŋ hyaŋ ‌lĕmaḥ maṅlayaŋ mwaŋ Apuy kyāti kālāgni rodrāṙ dunuŋ taŋ Umaḥ ṅkā riŋ antaḥ purāpūṙwwa rūpa nya saśrī saśoƀā yatékān tinunwan nirānéka waṙṇna nya nānāwiđa*

{daṇḍaka}:11.3
⏑ ⏑ ⏑ | ⏑ ⏑ ⏑ | [ – ⏑ – ] ×29 : 93

paḍa makaparupuḥ ṅ-apuy yan dilaḥ riŋ Umaḥ kapwa rĕmpak rĕmukmaṅkana ŋ maṇḍapāpan parĕŋ yan katunwan saka nyomakin wrĕdđitékaŋ Apuy Ujwalālola kumlab dilaḥ nya laṅit niṙƀayātaḥ manaḥ saŋ hanūmān mulat kādƀutékaŋ watĕk rākṣasé soṙ kasoran kaśūran kawīrankađīran tuwi,

{}
– – ⏑ – ⏑ ⏑ ⏓ : 7

tekaŋ Apuy Ujwalā

{}:11.3~~~~catatan peṙbbꜽkan

paḍa makaparupuḥ ṅ-apuy yan dilaḥ riŋ umaḥ kapwa rĕmpak rĕmukmaṅkana ŋ maṇḍapāpan parĕŋ yan katunwan saka nyomakin wrĕdđitékaŋ apuy ujwalālola kumĕlab dilaḥ nya laṅit niṙƀayātaḥ manaḥ saŋ hanūmān mulat kādƀutékaŋ watĕk rākṣasé soṙ kasoran kaśuran kawīrankađiran tuwi,

jadi

paḍa makaparupuḥ ṅ-apuy yan dilaḥ riŋ umaḥ kapwa rĕmpak rĕmukmaṅkana ŋ maṇḍapāpan parĕŋ yan katunwan saka nyomakin wrĕdđitékaŋ apuy ujwalālola kumlab dilaḥ nya laṅit niṙƀayātaḥ manaḥ saŋ hanūmān mulat kādƀutékaŋ watĕk rākṣasé soṙ kasoran kaśuran kawīrankađiran tuwi,

{daṇḍaka}:11.4
⏑ ⏑ ⏑ | ⏑ ⏑ ⏑ | [ – ⏑ – ] ×29 : 93

pa ḍa ta ya mututuŋ tutuk nyān kagöman kapūhan tumĕṅhāmtakut n-tonkaḍatwan katunwan kutug taŋ Apuy loṙ kidul kālamrĕtyūpama nyomaladtan dilaḥ tulya télat nya molaḥ mĕlĕk taŋ kukus Aṙdđa mawyaŋ-wyaṅèkĕl-jikèl yéka rambut ni tĕṇḍas nya rodrān katon kātara ŋ rākṣasā ǥūṙṇni-tāwū humuŋ*

{daṇḍaka}:11.5
⏑ ⏑ ⏑ | ⏑ ⏑ ⏑ | [ – ⏑ – ] ×29 : 93

tripura-pura murub tinunwan ƀaṭāréśwarānuŋ paḍa nyān tĕñuḥ taŋ Umaḥ mās ya masyūḥ masāk taŋ sakāgöŋ maṇik bajra bajropama nyānmakas kāsyasiḥ tékanāŋ apsarī riŋ purāpūṙwwa yaṙ ton apuy kapwatékāgupuy kwèḥ kapöyĕḥ gĕyuḥ yan kayuḥ kèn i cèṭi nya maṅluḥ Umaṅguḥ huyaŋ yāṅliḥ-a,

{}:11.5~~~~catatan peṙbbꜽkan

tripura-pura murub tinunwan ƀaṭāréśwarānuŋ paḍa nyān tĕñuḥ taŋ umaḥ mās ya masyūḥ masāk taŋ sakāgöŋ maṇik bajra bajropama nyānmakas kāsyasiḥ tékanāŋ apsarī riŋ purāpūṙwwa yaṙ ton apuy kapwatékāgupuy kwèḥ kapĕyĕḥ gĕyuḥ yan kayuḥ kèn i cèṭi nya maṅluḥ umaṅguḥ huyaŋ yāṅliḥ,

jadi

tripura-pura murub tinunwan ƀaṭāréśwarānuŋ paḍa nyān tĕñuḥ taŋ umaḥ mās ya masyūḥ masāk taŋ sakāgöŋ maṇik bajra bajropama nyānmakas kāsyasiḥ tékanāŋ apsarī riŋ purāpūṙwwa yaṙ ton apuy kapwatékāgupuy kwèḥ kapĕyĕḥ gĕyuḥ yan kayuḥ kèn i cèṭi nya maṅluḥ umaṅguḥ huyaŋ yāṅliḥ-a,

{daṇḍaka}:11.6
⏑ ⏑ ⏑ | ⏑ ⏑ ⏑ | [ – ⏑ – ] ×30 : 96

talaga-talaga riŋ kaḍatwan winatwan ya dé niŋ maṇik candrakānté daṅū ndan mĕné śuṣka yāsāt ya kèsĕp sĕkaṙ niŋ Aśokāṅasut yan kasūban panasrūkṣa sakwèḥ nya yākiŋ makiṅkiŋ manuk nyānaṅis moni kolāhalāwū walācakrawākā gĕlāna ŋ pĕluŋ haṅsa māśā saśokāswarāsū Ikaŋ sārasa*

{}

Apa, Apa, Apa, ‌ ‌Ōṃ‌  Awiǥnamāstu
kamana aku
tan lwiṙ ñjloŋ