᭛᭐᭛‌ᬅᬯᬶᬖ᭄ᬦᬫᬵᬲ᭄ᬢᬸ᭛᭐᭛

᭛᭐᭛ᬧ᭄ᬭᬣᬫᬲ᭄ᬲᬃᬕ᭄ᬕᬄ᭛᭐᭛
᭛ᬰ᭄ᬭᭀᬜ᭄ᬘ᭛᭝᭑᭟

ᬳᬦᬲᬶᬭᬭᬢᬸᬤᬶᬩ᭄ᬬᬋᬗᭃᬦ᭄᭞
ᬧ᭄ᬭᬰᬵᬲ᭄ᬢᬭᬶᬂᬭᬵᬢ᭄ᬫᬸᬲᬸᬄᬦᬶᬭᬧ᭄ᬭᬡᬢ᭞
ᬚᬬᬧᬡ᭄ᬟᬶᬢᬭᬶᬗᬚᬶᬓᬩᬾᬄ᭞
ᬲᬂᬤᬰᬭᬣᬦᬵᬫᬢᬫᭀᬮᬶ᭛

ᬲᬶᬭᬢᬢ᭄ᬭᬶᬯᬶᬓ᭄ᬭᬫᬧᬶᬢ᭞
ᬧᬶᬦᬓᬩᬧᬪᬝᬵᬭᬯᬶᬱ᭄ᬡᬸᬫᬂᬚᬦ᭄ᬫ᭞
ᬇᬦᬓᬦᬶᬓᬂᬪᬸᬯᬦᬓᬩᬾᬄ᭞
ᬬᬢᬤᭀᬦᬶᬭᬦᬶᬫᬶᬢ᭄ᬢᬦᬶᬂᬚᬦ᭄ᬫ᭛

ᬕᬸᬡᬫᬵᬦ᭄ᬢᬲᬂᬤᬰᬭᬣ᭞
ᬯ᭄ᬭᬸᬄᬲᬶᬭᬭᬶᬂᬯᬾᬤᬪᬓ᭄ᬢᬶᬭᬶᬂᬤᬾᬯ᭞
ᬢᬃᬫᬮᬸᬧᬾᬂᬧᬶᬢᬺᬧᬹᬚ᭞
ᬫᬵᬲᬶᬄᬢᬲᬶᬭᬾᬂᬲ᭄ᬯᬕᭀᬢ᭄ᬭᬓᬩᬾᬄ᭛

ᬭᬵᬕᬵᬤᬶᬫᬸᬲᬸᬄᬫᬧᬋ‌ᬵ᭞
ᬭᬶᬂᬳᬢᬶᬬᬢᭀᬗ᭄ᬕ᭄ᬯᬦ᭄ᬬᬢᬦ᭄ᬫᬤᭀᬄᬭᬶᬗᬯᬓ᭄᭞
ᬬᬾᬓᬵᬢᬦ᭄ᬳᬦᬭᬶᬲᬶᬭ᭞
ᬧ᭄ᬭᬯᬷᬭᬯᬶᬳᬶᬓᬦ᭄ᬲᬶᬭᬾᬂᬦᬷᬢᬶ᭛

ᬓᬤᬶᬫᬾᬖᬫᬗ᭄ᬳᬸᬤᬦᬓᭂᬦ᭄᭞
ᬧᬟᬦᬶᬭᬬᬃᬯᬾᬳᬓᭂᬦ᭄ᬦᬶᬓᬂᬤᬦ᭞
ᬤᬷᬦᬵᬦ᭄ᬥᬓᬺᬧᬡᬬᬯᬶᬦᬾᬄ᭞
ᬗᬸᬦᬶᬗᬸᬦᬶᬟᬗ᭄ᬳ᭄ᬬᬂᬟᬗᬵᬘᬵᬃᬬ᭄ᬬ᭛

ᬫ᭄ᬯᬂᬲᬢ᭄ᬬᬢᬲᬶᬭᬫᭀᬚᬭ᭄᭞
ᬭᬶᬗᬦᬓ᭄ᬓᭂᬩᬶᬢᭀᬯᬶᬢᬃᬫᬺᬱᬯᬵᬤ᭞
ᬗᬸᬦᬶᬗᬸᬦᬶᬬᬦ᭄‌ᬭᬶᬧᬭᬚᬦ᭞
ᬧ᭄ᬭᬶᬬᬳᬶᬢᬲᭀᬚᬃᬦᬶᬭᬵᬢᬶᬰᬬ᭛

ᬲᬨᬮᬲᬶᬭᬭᬵᬓ᭄ᬱᬓᬾᬂᬭᬵᬢ᭄᭞
ᬢᬸᬯᬶᬲᬶᬭᬫᬶᬢ᭄ᬭᬳ᭄ᬬᬗᬶᬦ᭄ᬤ᭄ᬭᬪᬓ᭄ᬢᬶᬢᭂᬫᭂᬦ᭄᭞
ᬫᬵᬳᬾᬰ᭄ᬯᬭᬢᬲᬶᬭᬮᬦᬵ᭞
ᬰᬶᬯᬪᬓ᭄ᬢᬶᬕᬶᬦᭃᬂᬮᬦᬵᬕᬶᬦᬯᬾ᭛

ᬇᬓᬦᬂᬥᬦᬸᬃᬤ᭄ᬥᬭᬓᬩᬾᬄ᭞
ᬓᬧ᭄ᬯᬬᬪᬓ᭄ᬢᬶᬭᬶᬲᬶᬭᬧ᭄ᬭᬡᬢᬫᬢ᭄ᬯᬂ᭞
ᬓᬤᬶᬫᬯ᭄ᬯᬢᬬᬰᬮᬦᬵ᭞
ᬭᬹᬧᬦ᭄ᬬᬦᬕᭃᬂᬢᬓᬷᬃᬢ᭄ᬢᬶᬦᬶᬭ᭛

ᬚ᭄ᬜᬵᬦᬦᬶᬭᬰᬸᬤ᭄ᬥᬓᬤᬶᬯᬸᬮᬦ᭄᭞
ᬧᬭᬵᬃᬣᬕᬸᬫᬯᬾᬲᬸᬓᬵᬦᬶᬂᬪᬸᬯᬦ᭞
ᬲᬵᬓ᭄ᬱᬵᬢᬶᬦ᭄ᬤ᭄ᬭᬲᬶᬭᬓᬢᭀᬦ᭄᭞
ᬢᬸᬳᬸᬦ᭄ᬳᬦᬾᬂᬪᬸᬫᬶᬪᬾᬤᬦᬶᬭ᭛

ᬇᬓᬦᬂᬧ᭄ᬭᬢᬵᬧᬤᬸᬫᬶᬮᬄ᭞
ᬲᬸᬓᬦᬶᬓᬦᬂᬭᬵᬢ᭄ᬬᬢᬾᬓᬕᬶᬦᬯᬾᬦ᭄ᬬ᭞
ᬓᬤᬶᬩᬳ᭄ᬦᬶᬭᬶᬂᬧᬳᭀᬫᬦ᭄᭞
ᬤᬸᬫᬶᬮᬄᬫᬗ᭄ᬤᬾᬲᬸᬓᬦᬶᬓᬂᬭᬵᬢ᭄᭛

ᬳᬦᬭᬵᬚ᭄ᬬᬢᬸᬮ᭄ᬬᬓᬾᬦ᭄ᬤ᭄ᬭᬦ᭄᭞
ᬓᬓ᭄ᬯᬾᬳᬦ᭄ᬲᬂᬫᬳᬵᬃᬤ᭄ᬥᬶᬓᬲᬸᬰᬷᬮ᭞
ᬭᬶᬗᬬᭀᬥ᭄ᬬᬵᬲᬸᬪᬕᬾᬂᬭᬵᬢ᭄᭞
ᬬᬾᬓᬓᬟᬢ᭄ᬯᬦ᭄ᬦᬶᬭᬂᬦᬺᬧᬢᬶ᭛

ᬳᬬᬸᬦᬶᬂᬲ᭄ᬯᬃᬕ᭄ᬕᬢᬸᬯᬶᬫᬲᭀᬭ᭄᭞
ᬤᬾᬦᬶᬗᬬᭀᬥ᭄ᬬᬵᬧᬸᬭᬵᬢᬶᬰᬬ᭞
ᬲᬸᬓᬦᬶᬢ᭄ᬬᬓᬵᬮᬫᬾᬦᬓ᭄᭞
ᬭᬶᬋᬂᬋᬂᬢᭀᬯᬶᬭᬶᬂᬮᬳ᭄ᬭᬸ᭛

ᬲᬓ᭄ᬯᬾᬄᬦᬶᬓᬂᬫᬹᬮ᭄ᬬᬓᬩᬾᬄ᭞
ᬓᬦᬓᬭᬚᬢᬮᬾᬦ᭄ᬫᬦᬶᬓ᭄ᬳᬦᬗ᭄ᬓᬦ᭞
ᬬᬵᬗ᭄ᬓᭂᬦ᭄ᬳᬸᬦ᭄ᬢᬸᬦ᭄ᬬᬫᬧᬸᬢᬶᬄ᭞
ᬕᬸᬫᬸᬬᬸᬕᬸᬬᬸᬂᬲ᭄ᬯᬃᬕ᭄ᬕᬓᬲᭀᬃᬤᬾᬦ᭄ᬬ᭛

ᬳᬦᬢᭀᬫᬄᬓᬦᬓᬫᬡᬶᬓ᭄᭞
ᬓᬶᬦᬸᬮᬶᬮᬶᬗᬦᬶᬓᬂᬢᬫᬦ᭄ᬭᬵᬫ᭄ᬬ᭞
ᬯᬭᬓᬦ᭄ᬬᬓᬵᬫᭂᬗᬫᭂᬂ᭞
ᬯᬭᬵᬧ᭄ᬲᬵᬭᬶᬢᬸᬮ᭄ᬬᬭᬶᬦ᭄ᬫᬾᬭᬸ᭛

ᬰ᭄ᬧᬝᬶᬓᬫᬡᬶᬓ᭄ᬢᬫᬮᬳᬮᬄ᭞
ᬲᬢᬾᬚᬫᬸᬗ᭄ᬕ᭄ᬯᬷᬗᬸᬫᬄᬧᬦᬶᬜ᭄ᬚᭀᬯᬦ᭄᭞
ᬓᬤᬶᬧ᭄ᬯᬕᬗ᭄ᬕᬲᬓᬳᬶᬫᬯᬵᬦ᭄᭞
ᬭᬹᬧᬦ᭄ᬬᬓᬢᭀᬦ᭄ᬲᬸᬢᬾᬚᬵᬰ᭄ᬭᬷ᭛

ᬲᬸᬓᬢᬺᬧ᭄ᬢᬶᬲᬂᬦᬭᬾᬦ᭄ᬤ᭄ᬭ᭞
ᬪᬸᬓ᭄ᬢᬷᬓᬂᬪᭀᬕᬢᬦ᭄ᬧᬧᬟᬤᬶᬩ᭄ᬬ᭞
ᬦᬶᬃᬪᬬᬢᬦ᭄ᬳᬦᬓᬢᬓᬸᬢ᭄᭞
ᬲᬵᬫᬦ᭄ᬢᬓᬩᬾᬄᬫᬲᭃᬧ᭄ᬭᬡᬢ᭛

ᬲᬂᬓᬾᬓᬬᬷᬲᬸᬫᬶᬢ᭄ᬭᬵ᭞
ᬓᭀᬰᬮ᭄ᬬᬵᬖᬵᬭᬲᬂᬦᬭᬾᬦ᭄ᬤ᭄ᬭᬢᬶᬕ᭞
ᬤᬸᬃᬕ᭄ᬕᬵᬕᬗ᭄ᬕᬕᭀᬭᬷ᭞
ᬧᬟᬦᬶᬭᬲᬸᬭᬹᬧᬤᬶᬩ᭄ᬬᬕᬸᬡ᭛

ᬲᬸᬔᬲᬂᬦᬭᬾᬦ᭄ᬤ᭄ᬭᬫᬓᬸᬋᬦ᭄᭞
ᬤᬾᬯᬶᬦᬶᬭᬓᬧ᭄ᬯᬬᬢ᭄ᬦᬫᬦᬶᬯᬶ᭞
ᬢᬦ᭄ᬳᬦᬫᬵᬫ᭄ᬩᭂᬓᬶᬃᬱ᭄ᬬ᭞
ᬭᬶᬲᬶᬭᬤᬾᬯᬶᬫᬢᬹᬢ᭄ᬓᬢᬶᬕ᭛

ᬓᬤᬶᬳᬃᬱᬲᬂᬫᬳᬵᬃᬱᬶ᭞
ᬲᬓ᭄ᬢᬾᬦ᭄ᬋᬓ᭄ᬲᬵᬫᬮᬾᬦ᭄ᬬᬚᬸᬭ᭄ᬯᬾᬤ᭞
ᬫᬗ᭄ᬓᬦᬲᬂᬤᬰᬭᬣᬯᬾᬄ᭞
ᬳᬃᬱᬲᬶᬭᬢᬤᬾᬫᬳᬵᬤᬾᬯᬷ᭛

ᬫᬮᬯᬲ᭄ᬲᬶᬭᬵᬃᬧᬧᬗ᭄ᬕᬸᬄ᭞
ᬫᬲ᭄ᬦᬾᬳᬮᬯᬦ᭄ᬫᬳᬵᬤᬾᬯᬷ᭞
ᬲᬸᬭᬲᬲᬗ᭄ᬕᬫᬭᬶᬦᬲᬦ᭄᭞
ᬭᬵᬕᬵᬮᬶᬗ᭄ᬕᬦᬵᬘᬸᬫ᭄ᬩᬦᬵᬤᬶᬦ᭄ᬬ᭟

ᬫᬳ᭄ᬬᬹᬦ᭄ᬢᬲᬶᬭᬫᬧᬸᬢ᭄ᬭᬵᬫ᭄᭞
ᬫᬵᬦᬓᬯᬾᬢ᭄ᬦ᭄ᬬᬃᬯᬋᬕ᭄‌ᬭᬶᬂᬯᬶᬱᬬ᭞
ᬫᬮᬯᬲ᭄ᬢᬃᬧᬵᬦᬓᬢᬄ᭞
ᬫᬳ᭄ᬬᬹᬦ᭄ᬢᬲᬶᬭᬵᬕᬯᬾᬬᬬᬚ᭄ᬜ᭛

ᬳᬦᬲᬶᬭᬋᬱ᭄ᬬᬰᬺᬗ᭄ᬕ᭞
ᬧ᭄ᬭᬰᬵᬲ᭄ᬢᬓᬋᬗᭃᬯᬶᬤᬕ᭄ᬥᬭᬶᬂᬰᬵᬲ᭄ᬢ᭄ᬭ᭞
ᬢᬫᭀᬮᬶᬭᬶᬬᬚ᭄ᬜᬓᬩᬾᬄ᭞
ᬅᬦᬸᬂᬫᬓᬨᬮᬵᬗᬦᬓ᭄ᬤᬶᬩ᭄ᬬ᭛

ᬲᬶᬭᬢᬧᬶᬦᭂᬢ᭄ᬦᬭᬦᬵᬣ᭞
ᬫᬭᬵᬭ᭄ᬬᬬᭀᬥ᭄ᬬᬵᬧᬸᬭᭀᬳᬶᬢᬗ᭄ᬓᬵᬦ᭞
ᬢᬵᬢᬃᬯᬶᬳᬂᬲᬶᬭᬧᬶᬦᬾᬢ᭄᭞
ᬧᬶᬦᬶᬦ᭄ᬢᬓᬲᬶᬳᬦ᭄ᬢᬲᬶᬭᬵᬬᬚ᭄ᬜᬵ᭛

ᬲᬚᬶᬦᬶᬂᬬᬚ᭄ᬜᬢᬳᬸᬫᬟᬂ᭞
ᬰ᭄ᬭᬷᬯᬺᬓ᭄ᬱᬲᬫᬶᬤ᭄ᬥᬧᬸᬱ᭄ᬧᬕᬦ᭄ᬥᬨᬮ᭞
ᬤᬥᬶᬖᬺᬢᬓᬺᬱ᭄ᬡᬢᬶᬮᬫᬥᬸ᭞
ᬫ᭄ᬯᬂᬓᬸᬫ᭄ᬪᬓᬸᬰᬵᬕ᭄ᬭᬯᬺᬢ᭄ᬢᬶᬯᬾᬢᬶᬄ᭛

ᬮᬸᬫᭂᬓᬲ᭄ᬢᬲᬶᬭᬫᬳᭀᬫ᭞
ᬧ᭄ᬭᬾᬢᬵᬤᬶᬧᬶᬰᬵᬘᬭᬵᬓ᭄ᬱᬲᬫᬶᬦᬦ᭄ᬢ᭄ᬭᬦ᭄᭞
ᬪᬹᬢᬓᬩᬾᬳᬶᬦᬶᬮᬕᬓᭂᬦ᭄᭞
ᬅᬲᬶᬂᬫᬫᬶᬖ᭄ᬦᬾᬭᬶᬓᬂᬬᬚ᭄ᬜ᭛

ᬲᬓᬮᬷᬓᬵᬭᬡᬕᬶᬦᬯᬾ᭞
ᬆᬯᬵᬳᬦᬮᬾᬦ᭄ᬧ᭄ᬭᬢᬶᬱ᭄ᬝᬲᬵᬦ᭄ᬦᬶᬥ᭄ᬬ᭞
ᬧᬭᬫᬾᬰ᭄ᬯᬭᬾᬦᬗᭂᬦᬗᭂᬦ᭄᭞
ᬉᬫᬸᬗ᭄ᬕᬸᬭᬶᬂᬓᬸᬡ᭄ᬟᬩᬳ᭄ᬦᬶᬫᬬ᭛

ᬲᬵᬫ᭄ᬧᬸᬦ᭄ᬪᬝᬵᬭ‌ᬇᬦᭂᬦᬄ᭞
ᬢᬶᬦᬶᬢᬶᬲᬓᭂᬦ᭄ᬢᬂᬫᬶᬜᬓ᭄ᬲᬲᭀᬫ᭄ᬬᬫᬬ᭞
ᬮᬯᬦᬶᬓᬂᬓᬺᬱ᭄ᬡᬢᬶᬮᬫᬥᬸ᭞
ᬰ᭄ᬭᬷᬯᬺᬓ᭄ᬱᬲᬫᬶᬤ᭄ᬥᬭᭀᬯᬂᬦ᭄ᬬ᭛

ᬲᬂᬳ᭄ᬬᬂᬓᬸᬡ᭄ᬟᬧᬶᬦᬹᬚᬵ᭞
ᬘᬭᬸᬫᬓᬸᬮᬶᬮᬶᬗᬦ᭄ᬲᬫᬢ᭄ᬲ᭄ᬬᬫᬵᬗ᭄ᬲᬤᬥᬶ᭞
ᬓᬮᬯᬦ᭄ᬲᭂᬓᬸᬮ᭄ᬦᬶᬯᬾᬤ᭄ᬬ᭞
ᬇᬦᬫᭂᬲ᭄ᬲᬮ᭄ᬯᬶᬃᬦᬶᬓᬂᬫᬭᬲ᭛

ᬭᬶᬲᭂᬟᬾᬂᬲᬂᬳ᭄ᬬᬂᬤᬸᬫᬶᬮᬄ᭞
ᬦᬶᬦᬶᬯᬾᬤ᭄ᬬᬵᬓᭂᬦᬶᬓᬂᬦᬶᬯᬾᬤ᭄ᬬᬓᬩᬾᬄ᭞
ᬑᬱᬥᬶᬮᬾᬦ᭄ᬨᬮᬫᬹᬮ᭞
ᬫ᭄ᬯᬂᬓᭂᬫ᭄ᬩᬂᬕᬦ᭄ᬥᬥᬹᬧᬵᬤᬶ᭛

ᬲᬵᬫ᭄ᬧᬸᬦ᭄ᬧ᭄ᬯᬲᬶᬭᬧᬶᬦᬹᬚᬵ᭞
ᬩᬶᬦᭀᬚᬦᬦ᭄ᬲᬂᬫᬳᬵᬃᬱᬶᬧᬭᬶᬧᬹᬃᬡ᭄ᬦ᭞
ᬓᬮᬯᬦ᭄ᬲᬂᬯᬶᬓᬸᬲᬵᬓ᭄ᬱᬷ᭞
ᬯᬶᬦᬹᬃᬱᬶᬢᬦ᭄ᬤᬶᬦᬓ᭄ᬱᬶᬦᬵᬦ᭄ᬢᬲᬶᬭ᭛

ᬰᬾᬲᬫᬳᬵᬃᬱᬶᬫᬫᬷᬚᬵ᭞
ᬧᬹᬃᬡ᭄ᬦᬵᬳᬸᬢᬶᬤᬶᬩ᭄ᬬᬧᬢ᭄ᬬᬕᬦ᭄ᬥᬭᬲ᭞
ᬬᬢᬧᬶᬦᬗᬦ᭄ᬓᬶᬦᬩᬾᬳᬦ᭄᭞
ᬤᬾᬦᬶᬭᬤᬾᬯᬷᬫᬳᬵᬭᬵᬚ᭛

ᬦ᭄ᬤᬢᬢᬷᬢᬓᬵᬮᬮᬸᬗ᭄ᬳᬵ᭞
ᬫᬵᬦᬓ᭄ᬢᬵᬦᬓ᭄ᬩᬶᬲᬂᬤᬰᬭᬣᬵᬲᬶᬄ᭞
ᬲᬂᬭᬵᬫᬵᬦᬓ᭄ᬫᬢᬸᬳ᭞
ᬇᬲᬶᬭᬫᬳᬵᬤᬾᬯᬷᬓᭀᬰᬮ᭄ᬬᬵ᭛

ᬲᬂᬓᬾᬓᬬᬷᬲᬶᬭᬫᬓᬵᬦᬓ᭄᭞
ᬲᬂᬪᬭᬢᬓ᭄ᬬᬵᬢᬶᬰᬓ᭄ᬢᬶᬤᬶᬩ᭄ᬬᬕᬸᬡ᭞
ᬤᬾᬯᬷᬲᬶᬭᬂᬲᬸᬫᬶᬢ᭄ᬭᬵ᭞
ᬮᬓ᭄ᬱ᭄ᬫᬡᬰᬢ᭄ᬭᬸᬖ᭄ᬦᬧᬸᬢ᭄ᬭᬦᬶᬭ᭛

ᬭᬶᬯᭂᬢᬸᬦᬶᬓᬂᬧᬸᬢ᭄ᬭᬓᬩᭂᬄ᭞
ᬧᬶᬦᬸᬮᬸᬂᬟᬂᬳ᭄ᬬᬂᬮᬯᬦ᭄ᬟᬗᬘᬵᬃᬬ᭄ᬬ᭞
ᬧᬭᬶᬧᬹᬃᬡ᭄ᬦᬲᬶᬭᬧᬶᬦᬹᬚᬵ᭞
ᬩᬶᬦᭀᬚᬦᬦ᭄ᬤᬾᬫᬳᬵᬭᬵᬚ᭛

ᬫᬢᬸᬳᬵᬦᬓ᭄ᬦᬭᬦᬵᬣ᭞
ᬯᬶᬦᬭᬯᬭᬄᬫᬗᬚ᭄ᬬᬯᬾᬤᬵᬲ᭄ᬢ᭄ᬭ᭞
ᬪᬕᬯᬵᬦ᭄ᬯᬲᬶᬱ᭄ᬞᬫᬗᬚᬭ᭄᭞
ᬦᬶᬧᬸᬡᬯ᭄ᬭᬸᬄᬲᬶᬭᬾᬂᬥᬦᬸᬭ᭄ᬯᬾᬤ᭛

ᬲᬂᬭᬵᬫᬲᬶᬭᬯᬶᬦᬭᬳᬦ᭄᭞
ᬭᬶᬗᬲ᭄ᬢ᭄ᬭᬤᬾᬲᬂᬯᬱᬶᬱ᭄ᬝᬢᬃᬫᬮᬯᬲ᭄᭞
ᬓᬮᬯᬦᬦ᭄ᬢᭂᬦᬶᬭᬓᬢᬶᬕ᭞
ᬧ᭄ᬭᬚ᭄ᬜᬾᬂᬯᬶᬤ᭄ᬬᬵᬓᬩᬾᬄᬯᬶᬳᬶᬓᬦ᭄᭛

ᬲᬵᬯᬭᬯᬭᬄᬫᬳᬵᬃᬱᬶ᭞
ᬳᭂᬦ᭄ᬢᬶᬓᬩᬾᬄᬢᬦ᭄ᬧᬰᬾᬱᬓᬧ᭄ᬯᬢᬫ᭞
ᬓᬋᬗᭃᬢᬲᬶᬭᬭᬶᬂᬭᬵᬢ᭄᭞
ᬕᬸᬡᬵᬫᬵᬦ᭄ᬢᬲᬸᬰᬷᬮᬰᬓ᭄ᬢᬶᬢᭀᬯᬶᬭᬭᬬ᭄᭛

ᬳᬦᬲᬶᬭᬕᬥᬶᬲᬸᬢᬃᬱᬶ᭞
ᬬᭀᬕᬷᬰ᭄ᬯᬭᬮᬾᬦ᭄ᬢᬧᬲ᭄ᬯᬶᬭᬵᬚᬵᬃᬱᬶ᭞
ᬯᬶᬰ᭄ᬯᬵᬫᬶᬢ᭄ᬭᬗᬭᬦ᭄ᬦᬶᬭ᭞
ᬲᬶᬭᬭᬸᬫᭂᬗᭃᬰᬓ᭄ᬢᬶᬲᬂᬭᬵᬫ᭛

ᬧᬢᬧᬦᬶᬭᬬᬵᬫᬦᬦᬵ᭞
ᬤᬾᬦᬶᬓᬂᬭᬵᬓ᭄ᬱᬲᬓ᭄ᬭᬹᬭᬓᬃᬫ᭄ᬫ᭞
ᬫᬳ᭄ᬬᬸᬦ᭄ᬢᬲᬶᬭᬭᬶᬦᬵᬓ᭄ᬱᬵ᭞
ᬧᬢᬧᬦ᭄ᬦᬶᬭᬤᬾᬦᬶᬭᬂᬭᬵᬫ᭛

ᬦᬭᬦᬵᬣᬲᬂᬤᬰᬭᬣ᭞
ᬲᬶᬭᬧᬶᬦᬭᬦ᭄ᬤᬾᬦᬶᬭᬂᬫᬳᬃᬱᬶᬯᬭ᭞
ᬕᭀᬭᬯᬲᬂᬧ᭄ᬭᬪᬸᬧᬶᬦᬭᬦ᭄᭞
ᬧ᭄ᬭᬡᬢᬫᬦᬫ᭄ᬩᬄᬲᬶᬭᬵᬦᬸᬗ᭄ᬲᬸᬂ᭛

ᬅᬧᬤᭀᬦᬶᬭᬂᬲᬂᬫᬳᬵᬃᬱᬶ᭞
ᬓᬶᬢᬚᬬᬭᬶᬂᬫᬦ᭄ᬢ᭄ᬭᬲᬶᬤ᭄ᬥᬲᬵᬓᬳ᭄ᬬᬸᬦ᭄᭞
ᬢᬢ᭄ᬯᬬᬮᬶᬦᭀᬮ᭄ᬬᬦ᭄ᬢᬮᬦᬵ᭞
ᬬᬢᬶᬓᬵᬫᬹᬮ᭄ᬬᬭᬶᬂᬯᬂᬓᬤᬶᬓᬶᬢ᭛

ᬲᬸᬫᬳᬸᬃᬢᬲᬂᬫᬳᬵᬃᬱᬶ᭞
ᬢᬦ᭄ᬫᬤ᭄ᬯᬯᬸᬯᬸᬲ᭄ᬦᬭᬾᬦ᭄ᬤ᭄ᬭᬬᬸᬓ᭄ᬢᬶᬢᭂᬫᭂᬦ᭄᭞
ᬓᬫᬷᬓᬶᬳᭂᬦ᭄ᬯᬶᬓᬸᬳᬦᬫᬢᬧ᭞
ᬚ᭄ᬜᬵᬦᬮᬯᬦ᭄ᬬᭀᬕᬫᬹᬮ᭄ᬬᬚᬸᬕ᭛

ᬇᬓᬦᬓᬸᬦᬂᬤᭀᬦᬫᬫᬶ᭞
ᬫᬫᬮᬓ᭄ᬯᬭᬶᬦᬓ᭄ᬱᬵᬤᬾᬫᬳᬵᬭᬵᬚ᭞
ᬳᬦᬲᬗ᭄ᬳᬸᬮᬸᬦ᭄ᬫᬬᬚ᭄ᬜ᭞
ᬦ᭄ᬤᬦ᭄ᬬᬵᬮᬶᬮᬂᬭᬵᬓ᭄ᬱᬲᬵᬫᬶᬖ᭄ᬦᬾ᭛

ᬇᬓᬦᬓᬸᬦᬂᬬᬦ᭄ᬬᭀᬕ᭄ᬬᬵ᭞
ᬲᬂᬭᬵᬫᬫᬭᬵᬭᬶᬗᬵᬰ᭄ᬭᬵᬫᬫᬗ᭄ᬭᬓ᭄ᬱᬵ᭞
ᬰᬵᬭᬡᬫᬫᬶᬦ᭄ᬯᭂᬦᬗ᭞
ᬉᬫᬢ᭄ᬬᬦᬂᬭᬵᬓ᭄ᬱᬲᬵᬫᬶᬖ᭄ᬦᬾ᭛

ᬫᬗ᭄ᬓᬦᬮᬶᬂᬫᬳᬵᬃᬱᬶ᭞
ᬦᬭᬾᬦ᭄ᬤ᭄ᬭᬢᬺᬱ᭄ᬡᬢᭂᬫᭂᬦ᭄‌ᬭᬶᬲᬂᬭᬵᬫ᭞
ᬦ᭄ᬤᬷᬢᬃᬲᬳᬸᬃᬢᬸᬫᬸᬗ᭄ᬓᬸᬮ᭄᭞
ᬫᭀᬚᬃᬢᬵᬲᬂᬫᬳᬵᬃᬱᬶᬫᬸᬯᬄ᭛

ᬳᬾᬦᬵᬣᬲᬂᬤᬰᬭᬣ᭞
ᬦᭀᬚᬃᬓᬸᬋᬗᭃᬦ᭄ᬢᬬᬢ᭄ᬦᬧᬶᬢᬸᬳᬸᬦ᭄‌ᬬ᭞
ᬬᬦ᭄‌ᬢᬦ᭄ᬬᭀᬕ᭄ᬬᬓ᭄ᬱᬫᬬ᭞
ᬚᬵᬢᬶᬦᬶᬗᬲ᭄ᬯᬷᬫᬫᬶᬦ᭄ᬢᬓᬲᬶᬄ᭛

ᬦ᭄ᬬᬵᬥᬃᬫ᭄ᬫᬦᬶᬂᬓᬤᬶᬓᬶᬢ᭞
ᬧᬶᬦᬓᬰᬭᬡᬤᬾᬦᬶᬭᬂᬢᬧᬲ᭄ᬯᬶᬓᬩᬾᬄ᭞
ᬲᬮ᭄ᬯᬷᬭᬦᬶᬂᬓᬢᬓᬸᬢ᭞
ᬓᬶᬢᬢᬵᬗ᭄ᬭᬵᬓ᭄ᬱᬵᬭᬶᬤᬸᬳ᭄ᬓᬓᬩᬾᬄ᭛

ᬦ᭄ᬬᬵᬥᬃᬫ᭄ᬫᬦᬶᬂᬓᬤᬶᬓᬫᬶ᭞
ᬫᬯᬭᬳᬓᬶᬢᬭᬶᬂᬲᬶᬦᬗ᭄ᬕᬸᬳᬦ᭄ᬥᬃᬫ᭄ᬫ᭞
ᬧᬸᬡ᭄ᬬᬮᬯᬦ᭄ᬧᬵᬧᬓᬸᬦᬂ᭞
ᬓᬫᬶᬫᬯᬭᬳᬂᬯᬂᬓᬤᬶᬓᬶᬢᬾᬂᬬᬸᬓ᭄ᬢᬶ᭛

ᬩ᭄ᬭᬳ᭄ᬫᬡᬓ᭄ᬱᬢ᭄ᬭᬶᬬᬦ᭄ᬧᬤᬸᬮᬸᬭ᭄᭞
ᬚᬵᬢᬶᬦ᭄ᬬᬧᬭᬲ᭄ᬧᬭᭀᬧᬲᬃᬧ᭄ᬧᬡᬬ᭞
ᬯᬶᬓᬸᬢᬦ᭄ᬧᬦᬵᬣᬬᬳᬶᬮᬂ᭞
ᬢᬦ᭄ᬧᬯᬶᬓᬸᬓᬸᬦᬂᬭᬢᬸᬯᬶᬰᬷᬃᬡ᭄ᬦ᭛

ᬓᬮᬯᬦ᭄ᬢᬫ᭄ᬪᬵᬭ‌ᬇᬓᬾ᭞
ᬅᬧᬦ᭄ᬫᬳᬵᬰᬓ᭄ᬢᬶᬭᬓ᭄ᬯᬲᬂᬭᬵᬫ᭞
ᬬᬾᬓᬶᬭᬵᬦᬓ᭄ᬰ᭄ᬭᬷᬦᬭᬦᬵᬣ᭞
ᬢᬢᬦ᭄ᬳᬦᬧᬟᬦᬶᬭᬭᬶᬓᬰᬓ᭄ᬢᬶᬦ᭄᭛

ᬬᬫᬢᬂᬦ᭄ᬬᬳᬾᬦᬭᬾᬦ᭄ᬤ᭄ᬭ᭞
ᬳᬬ᭄ᬯᬢᬲᬦ᭄ᬤᬾᬳᬭᬶᬗᬦᬓ᭄ᬚᬬᬵ᭞
ᬤᬵᬦᬯᬭᬵᬓ᭄ᬱᬲᬳᬶᬮᬗ᭞
ᬧ᭄ᬭᬪᬵᬯᬲᬂᬭᬵᬫᬳᬾᬢᬸᬓᬦ᭄ᬬ᭛

ᬦᬵᬮᬶᬂᬫᬳᬵᬃᬱᬶᬫᭀᬚᬭ᭄᭞
ᬉᬫᬾᬦᭂᬗᬢᬄᬦᬭᬾᬦ᭄ᬤ᭄ᬭᬫᬗᭂᬦᬗᭂᬦ᭄᭞
ᬤᭀᬮᬬᬫᬵᬦᬘᬶᬢ᭄ᬢ᭞
ᬓᬾᬧ᭄ᬯᬦ᭄ᬢᬲᬶᬭᬢᬃᬯᭂᬦᬂᬲᬸᬫᬳᬸᬭ᭄᭛

ᬅᬦ᭄ᬮᬓ᭄ᬯᬾᬓᬶᬲᬶᬭᬵᬫ᭞
ᬮᬸᬫᬕᬾᬫᬸᬗ᭄ᬲᬸᬄᬫᬳᬵᬃᬱᬶᬭᬶᬂᬧᬢᬧᬦ᭄᭞
ᬧᭂᬚᬳᬵᬯᬵᬲ᭄‌ᬬᬓᬲᬵᬫ᭄ᬩ᭄ᬬ᭞
ᬅᬧᬦ᭄ᬭᬭᬾᬢᬸᬯᬶᬢᬦ᭄‌ᬯ᭄ᬭᬸᬄᬭᬶᬂᬩᬶᬱᬫ᭛

ᬢᬸᬳᬸᬬᬦ᭄‌ᬯ᭄ᬭᬸᬄᬬᬭᬶᬗᬲ᭄ᬢ᭄ᬭ᭞
ᬦ᭄ᬤᬵᬢᬦ᭄ᬢᬳᬸᬫᬗ᭄ᬮᬕᬾᬫᬸᬲᬸᬄᬩᬶᬱᬫ᭞
ᬭᬓ᭄ᬱᬲᬫᬵᬬᬵᬬᬓᬩᬾᬄ᭞
ᬮᬵᬯᬦ᭄ᬧᬭᬘᬶᬤ᭄ᬭᬬᬦ᭄ᬧᬧ᭄ᬭᬂ᭛

ᬬᬧ᭄ᬯᬦ᭄ᬯᬶᬳᬗᬾᬫᬳᬵᬃᬱᬶ᭞
ᬢᬓᬦᬸᬫᭀᬤᬵᬬᬃᬧᬫᬶᬦ᭄ᬢᬰᬭᬡᬗ᭄ᬓᬾ᭞
ᬓ᭄ᬭᭀᬥᬵᬲᬶᬭᬵᬦ᭄ᬲᬮᬳᬲᬦ᭄᭞
ᬩ᭄ᬬᬓ᭄ᬢᬓᬫᬶᬓᬩᬾᬄᬰᬶᬦᬵᬧᬦᬶᬭ᭛

ᬭᬶᬳᬸᬯᬸᬲ᭄ᬦᬶᬭᬵᬦ᭄ᬫᬵᬗᭂᬦᬗᭂᬦ᭄᭞
ᬲᬸᬫᬳᬸᬃᬢᬲᬶᬭᬵᬦᬸᬫᭀᬤᬢᬃᬧᬫᬶᬳᬂ᭞
‌ᬑᬫ᭄‌ᬑᬫ᭄‌ᬲᬵᬚ᭄ᬜᬫᬳᬵᬃᬱᬶ᭞
ᬬᬦ᭄ᬬᭀᬕ᭄ᬬᬵᬧ᭄ᬯᬗ᭄ᬳᬸᬮᬸᬦ᭄ᬰᬭᬡᬵ᭛

ᬩᬵᬮᬓᬭᬭᬬ᭄‌ᬫᬧᬸᬗ᭄ᬕᬸᬂ᭞
ᬢᬧ᭄ᬯᬦ᭄ᬧᬧ᭄ᬭᬂᬢᬫᬦ᭄ᬧᬦᭀᬦ᭄ᬰᬢ᭄ᬭᬸ᭞
ᬬᬧ᭄ᬯᬦ᭄ᬯᭂᬦᬗᬵᬰᬭᬡᬵ᭞
ᬲᭀᬚᬃᬫᬳᬵᬃᬱᬶᬢᬦ᭄ᬯᬶᬳᬗᭂᬦ᭄᭛

ᬤᬤᬶᬢᬸᬱ᭄ᬝᬲᬂᬫᬳᬵᬃᬱᬶ᭞
ᬫᬤᭂᬕ᭄ᬢᬲᬶᬭᬫᬵᬫ᭄ᬯᬶᬢ᭄ᬫᬸᬮᬶᬳᬰᬷᬖ᭄ᬭ᭞
ᬲᬂᬭᬵᬫᬲᬶᬭᬫᬤᬦ᭄ᬤᬦ᭄᭞
ᬮᬸᬫᬓ᭄ᬯᬫᬭᬾᬭᬶᬓᬂᬧᬢᬧᬦ᭄᭛

ᬲᬂᬮᬓ᭄ᬱ᭄ᬫᬡᬲᬶᬭᬤᬶᬩ᭄ᬬ᭞
ᬲᬶᬭᬲᬲᬸᬓᬤᬸᬳ᭄ᬓᬫ᭄ᬯᬂᬲᬂᬭᬵᬫ᭞
ᬭᬸᬫᬓᭂᬢ᭄ᬘᬶᬢ᭄ᬢᬦᬶᬭᬮᬦᬵ᭞
ᬤᬤᬶᬢᬲᬶᬭᬢᬸᬫᬹᬢ᭄ᬫᬋᬂᬧᬢᬧᬦ᭄᭛

ᬲᬶᬭᬫᬕᬯᬾᬧ᭄ᬭᬢᬶᬯᬶᬫ᭄ᬩ᭞
ᬢᬸᬮᬤᬦᬾᬓᬂᬯ᭄ᬯᬗᬸᬮᬄᬦᬶᬭᬵᬃᬧᬦᬶᬯᬶ᭞
ᬲᬓ᭄ᬯᬦ᭄ᬲᬂᬭᬵᬫᬢᬸᬫᬹᬢ᭄᭞
ᬢᬃᬤᬤᬶᬓᬦ᭄ᬢᬸᬦᬲᬶᬂᬲᬧᬭᬦ᭄᭛

ᬭᬳᬶᬦᬬᬲᬓᬢᬫ᭄ᬩᬾᬫᬵᬯᬢᬂᬤᬾᬰᬭᬵᬫ᭄ᬬ᭞
ᬮᬸᬫᬓᬸᬢᬲᬶᬭᬓᬵᬮᬶᬄᬲᬵᬫ᭄ᬧᬸᬦᬫ᭄ᬯᬶᬢ᭄ᬫᬦᬫ᭄ᬩᬄ᭞
ᬫᬫᬯᬢᬲᬶᬭᬮᬗ᭄ᬓᬧᬲ᭄ᬢ᭄ᬭᬲᬗ᭄ᬳᬵᬭᬭᬵᬚ᭞
ᬅᬦᬓᭂᬩᬶᬭ᭄ᬬᬬᭀᬥ᭄ᬬᬵᬰᭀᬓᬫᭀᬦᭂᬂᬫᬦᬄᬦ᭄ᬬ᭛

ᬓᬢᭂᬓᬦᬶᬭᬮᬸᬫᬓ᭄ᬯᬵᬰᬵᬦ᭄ᬢᬶᬲᬗᬱ᭄ᬝᬲᬾᬦᬶ᭞
ᬧᬟᬳᬶᬳᬚᬶᬬᬕᬶᬦ᭄ᬯᬮ᭄ᬫᬗ᭄ᬕᬮᬵᬦᬶᬂᬮᬸᬫᬫ᭄ᬧᬄ᭞
ᬓᬸᬫᭂᬤᬸᬢᬶᬢᬾᬃᬗᭂᬦᬦ᭄ᬫᬵᬃᬩᬵᬳᬸᬲᬂᬭᬵᬫᬪᬤ᭄ᬭ᭞
ᬫᬭᬳᬓᭂᬦ‌ᬅᬮᬄᬦᬶᬂᬰᬢ᭄ᬭᬸᬢᬵᬢᬦ᭄ᬧᬰᬾᬱ᭛᭐᭛

᭛᭐᭛ᬤ᭄ᬯᬶᬢᬷᬬᬲ᭄ᬲᬃᬕ᭄ᬕᬄ᭛᭐᭛
᭛ᬩᬲᬦ᭄ᬢᬢᬶᬮᬓ᭛᭝᭒᭟
 – – ⏑ | – ⏑ ⏑ | ⏑ – ⏑ | ⏑ – ⏑ | – ⏓ ᭝᭑᭔

ᬓᬵᬯᬶᬢ᭄ᬰᬭᬢ᭄ᬲᬫᬬᬓᬵᬮᬦᬶᬭᬵᬃᬧᬭᬗ᭄ᬓᬵ᭞
ᬗ᭄ᬢᭀᬦ᭄ᬢᬂᬧ᭄ᬭᬤᬾᬰᬭᬶᬳᬯᬦ᭄‌ᬇᬭᬓᬧ᭄ᬯᬭᬵᬫ᭄ᬬ᭞
ᬓ᭄ᬯᬾᬄᬮ᭄ᬯᬄᬫᬕᭃᬂᬓᬢᭂᬫᬸᬤᬾᬦᬶᬭᬢᬷᬃᬣᬤᬶᬩ᭄ᬬ᭞
ᬉᬤ᭄ᬬᬵᬦᬮᬾᬦ᭄ᬢᬮᬕᬦᬶᬃᬛᬭᬓᬧ᭄ᬯᬫᬳ᭄ᬦᬶᬂ᭛

ᬢᬸᬜ᭄ᬚᬸᬂᬧᬸᬢᬶᬄᬧ᭄ᬯᬬᬢᬢᬜ᭄ᬚᬸᬗᬩᬂᬲᭂᬟᭂᬂᬭᬹᬫ᭄᭞
ᬓᬸᬫ᭄ᬩᬂᬦ᭄ᬬᬖᬹᬃᬡ᭄ᬦᬶᬢᬫᬰᬩ᭄ᬤᬳᬸᬫᬸᬂᬲᬤᬃᬧ᭄ᬧ᭞
ᬮᬾᬦ᭄ᬫᬦ᭄ᬤᬫᬵᬫ᭄ᬭᬸᬢᬫᬶᬭᬶᬃᬬᬲᬸᬕᬦ᭄ᬥᬫᬵᬫ᭄ᬩᭃ᭞
ᬲᬂᬭᬵᬫᬮᬓ᭄ᬱ᭄ᬫᬡᬭᬶᬓᬂ‌ᬓ᭄ᬱᬦᬢᬸᬱ᭄ᬝᬤᬾᬦ᭄ᬬ᭛

ᬓᭂᬫ᭄ᬩᬂᬢᬸᬭᬸᬢ᭄ᬲᬶᬲᬶᬭᬶᬓᬂᬧᬤᬫᬵᬃᬕ᭄ᬕᬮᬸᬫ᭄ᬭᬵ᭞
ᬲᬂᬭᬵᬫᬪᬤ᭄ᬭᬫᬦᭂᬳᭂᬃᬫᬗᬮᬧ᭄ᬢᬓᭂᬫ᭄ᬩᬂ᭞
ᬫᬵᬤ᭄ᬬᬸᬲ᭄ᬲᬶᬭᬵᬘᬫᬦᬓᬧ᭄ᬯᬫᬰᭀᬘᬭᬶᬂᬮ᭄ᬯᬄ᭞
ᬗ᭄ᬓᬵᬦᬾᬰᬶᬮᬵᬢᬮᬚᬾᬦᭂᬓ᭄ᬢᬲᬶᬭᬵᬦ᭄ᬧᬭᬭ᭄ᬬᬦ᭄᭛

ᬉᬢ᭄ᬨᬸᬮ᭄ᬮᬢᬂᬓᬸᬫᬸᬤᬓᬧ᭄ᬯᬫᭂᬓᬃᬧᬟᬵᬩᬂ᭞
ᬬ᭄ᬬᬃᬓ᭄ᬭ᭄ᬬᬓ᭄ᬦᬶᬓᬂᬢᬮᬕᬬᬾᬓᬤᬸᬫᬾᬄᬬᬘᬵᬮ᭞
ᬩ᭄ᬬᬓ᭄ᬢᬦ᭄ᬓᬢᭀᬦ᭄ᬓᬤᬶᬤᬶᬮᬄᬦᬶᬗᬧᬸᬬ᭄‌ᬬᬫᭀᬮᬄ᭞
ᬓᬸᬫ᭄ᬩᬂᬪ᭄ᬭᬫᬦ᭄ᬢ‌ᬇᬭᬸᬳᬸᬃᬦ᭄ᬬ‌ᬅᬓᭂᬦ᭄ᬓᬸᬓᬸᬲ᭄ᬦ᭄ᬬ᭛

ᬭᬵᬫ᭄ᬬᬗᬮᬲ᭄ᬓᬤᬶᬫᬳᬵᬫᬗᬶᬮᭀᬢᬸᬫᬸᬗ᭄ᬓᬸᬮ᭄᭞
ᬘᬵᬬᬵᬦ᭄ᬬᬬᬾᬦᬶᬗᭂᬢᬶᬗᭃᬢ᭄‌ᬬᬫᬯᬵᬲ᭄‌ᬭᬶᬓᬂᬮ᭄ᬯᬄ᭞
ᬫᬾᬤᬷᬤᭂᬍᬕ᭄‌ᬅᬕᬸᬮᬕᬸᬮ᭄ᬫᬕᭂᬮᬶᬲ᭄‌ᬬᬫᭀᬮᬄ᭞
ᬘᬵᬬᬵᬮᬶᬮᬂᬫᬮᬶᬫᬸᬦᬦ᭄ᬫᬓᬸᬲᬸᬢ᭄‌ᬬᬤᬾᬦ᭄ᬬ᭛

ᬢᬢ᭄ᬓᬵᬮᬲᬵᬫ᭄ᬧᬸᬦᬸᬫᭂᬢᬸᬧ᭄ᬯᬪᬝᬵᬭᬲᬸᬃᬬ᭄ᬬ᭞
ᬭᬸᬓ᭄ᬱᬾᬓᬦᬂᬓᬸᬫᬸᬤᬰᬹᬦ᭄ᬬᬳᬶᬮᬂᬳᬬᬸᬦ᭄ᬬ᭞
ᬲᬓ᭄ᬯᬾᬄᬦᬶᬓᬂᬓᬬᬸᬓᬤᬶᬧ᭄ᬯᬢᬸᬫᬹᬢ᭄ᬫᬓᬶᬗ᭄ᬓᬶᬂ᭞
ᬫᭀᬦᬶᬂᬫᬦᬸᬓ᭄ᬫᬯᬸᬭᬳᬦ᭄ᬓᬳᬭᬦ᭄ᬢᬗᬶᬲ᭄ᬦ᭄ᬬ᭛

ᬫ᭄ᬯᬂᬮ᭄ᬯᬶᬃᬦᬶᬓᬂᬓᬬᬸᬓᬤᬶᬧ᭄ᬯᬫᬳᬵᬧᬤᭂᬮ᭄ᬯᬦ᭄᭞
ᬮᬵᬯᬦ᭄ᬢᬶᬓᬂᬢᬮᬕᬓᬧ᭄ᬯᬲᬳᬃᬱᬓᬵᬮᬶᬄ᭞
ᬓᭂᬫ᭄ᬩᬂᬦ᭄ᬬᬓᬧ᭄ᬯᬫᬧᬸᬢᬶᬄᬓᬳᬭᬦ᭄ᬫᬢᬦ᭄ᬬ᭞
ᬓᬸᬫ᭄ᬩᬂ‌ᬉᬫᬦ᭄ᬤᭂᬮᬳᬶᬋᬂᬬᬢᬢᬵᬭᬓᬦ᭄ᬬ᭛

ᬢᬸᬜ᭄ᬚᬸᬂᬧ᭄ᬭᬓᬫ᭄ᬧᬶᬢᬢᬶᬦᬹᬩ᭄‌ᬭᬶᬗᬗᬶᬦ᭄‌ᬬᬫᭀᬮᬄ᭞
ᬢᬸᬮ᭄ᬬᬵᬦᬸᬮᬓ᭄ᬓᬤᬶᬫᬳᬵᬭᬶᬮᬓᬶᬦ᭄ᬬᬫᬾᬮᬶᬓ᭄᭞
ᬓᬸᬫ᭄ᬩᬂᬫᬋᬂᬓᬸᬫᬸᬤᬗᬹᬦᬶᬤᬸᬫᬾᬄᬬᬫᬾᬯ᭞
ᬇᬃᬱᬲ᭄ᬯᬪᬵᬯᬦᬶᬓᬦᬂᬯᬶᬦᬶᬖᬵᬭᬓᬵᬲᬶᬄ᭛

ᬗ᭄ᬓᬵᬦᬾᬗᬮᬲ᭄ᬪ᭄ᬭᬫᬭᬫᬢ᭄ᬢᬫᬰᬩ᭄ᬤᬫᬦ᭄ᬤ᭄ᬭ᭞
ᬦᬶᬤ᭄ᬭᬂᬓᬶᬤᬂᬓᬶᬦᬶᬤᬸᬗᬦ᭄ᬚᬸᬕᬧᬗ᭄ᬳᬶᬟᭂᬧ᭄ᬦ᭄ᬬ᭞
ᬘᬡ᭄ᬟᬵᬮᬬᬾᬓᬦᬫᬦᬄᬦ᭄ᬬᬮᬸᬧᬸᬢ᭄ᬧ᭄ᬯᬤᬾᬦ᭄ᬬ᭞
ᬆᬧᬦ᭄ᬧᬶᬚᬾᬃᬬᬭᬸᬫᭂᬗᭃᬓᬮᬳᬗ᭄ᬲᬫᭀᬦᬶ᭛

ᬅᬳ᭄ᬦᬶᬂᬫᬳᭀᬢᬮᬕᬤᬶᬩ᭄ᬬᬫᬓᬶᬦ᭄‌ᬬᬲᬰ᭄ᬭᬷ᭞
ᬓᬵᬢᬾᬚᬦᬡ᭄ᬲᬓᭂᬦᬤᬾᬦᬶᬲᭂᬦᭃᬳ᭄ᬬᬗᬃᬓ᭄ᬓ᭞
ᬲᬶᬦ᭄ᬤᬹᬭᬯᬃᬡ᭄ᬦᬓᬤᬶᬮᬵᬓᬫᬩᬵᬂᬧ᭄ᬭᬪᬦ᭄ᬬ᭞
ᬮ᭄ᬯᬶᬃᬦ᭄ᬬᬦ᭄ᬓᬢᭀᬦ᭄ᬓᬤᬶᬢᬢᬾᬚᬢᭂᬜᬸᬄᬤᬤᬶᬯ᭄ᬯᬬ᭄᭛

ᬦᬵᬳᬦ᭄ᬢᬶᬦᭀᬭᬶᬭᬭᬶᬓᬂᬯᬦᬤᬾᬰᬭᬵᬫ᭄ᬬ᭞
ᬦ᭄ᬢᭀᬦ᭄ᬢᬂᬕᬕᬵᬲᬨᬮᬤᬶᬩ᭄ᬬᬧᬭᬶᬦ᭄ᬬᬯᬺᬤ᭄ᬥᬶ᭞
ᬓᬧ᭄ᬯᬵᬓᬶᬭᬶᬲ᭄ᬯᬳᬸᬳᬸᬯᬸᬲ᭄ᬯᬶᬦᬢᬸᬦ᭄‌ᬬᬭᬵᬫ᭄ᬬ᭞
ᬲᬂᬭᬵᬫᬮᬓ᭄ᬱ᭄ᬫᬡᬲᬳᬃᬱᬢᬸᬫᭀᬦ᭄‌ᬬᬲᬰ᭄ᬭᬷ᭛

ᬯᬦ᭄ᬯᬾᬕᬸᬦᬸᬂᬕᬸᬦᬸᬗᬍᬫ᭄ᬩᬸᬕᬯᬾᬦ᭄ᬬᬫᬳ᭄ᬯᬦ᭄᭞
ᬬᬾᬓᬵᬳᬯᬦ᭄‌ᬇᬭᬢᬶᬦᭀᬦᬶᬭᬢᬂᬧᬍᬫ᭄ᬩ᭄ᬯᬦ᭄᭞
ᬕᭀᬧᬵᬮᬬᬾᬓᬦᬫᬫᭃᬄᬭᬶᬓᬦᬂᬧ᭄ᬭᬪᬵᬢ᭞
ᬫᬯ᭄ᬯᬢ᭄ᬫᬶᬜᬓ᭄ᬲᬸᬲᬸᬕᬯᬾᬦ᭄ᬬᬫᬭᬾᬭ᭄ᬬᬬᭀᬥ᭄ᬬ᭛

ᬕᭀᬧᬵᬗ᭄ᬕᬦᬵᬦᬓᭂᬩᬶᬲᬂᬫᬓᭂᬫᬶᬢ᭄ᬧᬍᬫ᭄ᬩ᭄ᬯᬦ᭄᭞
ᬭᬵᬭᬵᬕᬸᬦᬸᬂᬤᬸᬕᬤᬸᬕᬵᬲᬶᬧᬶᬫᬭ᭄ᬬᬤᬦ᭄ᬬ᭞
ᬬᬃᬢᭀᬦ᭄ᬲᬶᬭᬵᬂᬳᬸᬫᬮᬶᬯᬢ᭄ᬫᬤᬸᬮᬹᬭ᭄ᬯᬲᬵᬦᬓ᭄᭞
ᬯᬶᬰ᭄ᬯᬵᬲᬬᬦ᭄ᬯᬳᬸᬫᬸᬮᬢ᭄ᬲᬧᬶᬯᬾᬄᬯᬸᬮᬢ᭄ᬦ᭄ᬬ᭛

ᬕᬫ᭄ᬩᬷᬭᬰᬩ᭄ᬤᬦᬶᬓᬦᬂᬫᬫᬸᬢᭂᬃᬬᬫᬦ᭄ᬤ᭄ᬭ᭞
ᬬᬵᬗ᭄ᬓᭂᬦ᭄ᬧᬟᬳ᭄ᬬᬦᬶᬓᬦᬂᬫᬗᬶᬦᬸᬫ᭄ᬫᬕᭀᬱ᭄ᬝᬶ᭞
ᬲᬓ᭄ᬯᬾᬄᬦᬶᬓᬂᬯ᭄ᬯᬗᬫᬸᬢᭂᬃᬫᬗᬶᬕᬾᬮ᭄ᬚᬸᬕᬵᬦ᭄ᬢᭀᬦ᭄᭞
ᬩᬵᬳᬸᬦ᭄ᬬᬓᬵᬮᬶᬳᬲᬶᬮᬶᬄᬲᬶᬮᬶᬳᬦ᭄‌ᬬᬫᭀᬮᬄ᭛

ᬤᬃᬧ᭄ᬧᬵᬂᬓᬶᬤᬂᬬᬫᬓᬶᬤᬂᬓᬶᬤᬗᬦ᭄‌ᬬᬫᬵᬤᬺᬲ᭄᭞
ᬯᬾᬢ᭄ᬦ᭄ᬬᬵᬦ᭄ᬰᬭᬢ᭄ᬲᬫᬬᬓᬵᬮᬤᬸᬫᬾᬄᬬᬤᬃᬧ᭄ᬧ᭞
ᬗ᭄ᬓᬵᬦᬾᬢᭂᬕᬮ᭄ᬢᭂᬕᬮ᭄ᬮᬯᬦ᭄ᬫᬫᬗᬦ᭄ᬫᬗᬦ᭄‌ᬬ᭞
ᬲᬂᬭᬵᬫᬮᬓ᭄ᬱ᭄ᬫᬡ‌ᬅᬮᬄᬫᬕᬶᬭᬂᬢᬸᬫᭀᬦ᭄‌ᬬ᭛

ᬰᬸᬤ᭄ᬥᬵᬧᬸᬢᬶᬄᬧ᭄ᬯᬬᬢᬫᬾᬖᬫᬕᭃᬗᬓᬦ᭄ᬤᬾᬮ᭄᭞
ᬇᬫ᭄ᬩᬂᬦᬶᬓᬂᬕᬸᬦᬸᬗᬶᬲᭀᬃᬓᬳᬦᬦ᭄ᬦ᭄ᬬᬮᬸᬫ᭄ᬭ᭞
ᬤᬾᬦᬶᬂ‌ᬅᬗᬶᬦ᭄ᬫᬓᬶᬦᬕᭃᬂᬬᬫᬓᬶᬦ᭄‌ᬬᬫᬵᬯᬵᬦ᭄᭞
ᬮ᭄ᬯᬶᬃᬦ᭄ᬬᬵᬦ᭄ᬓᬢᭀᬦ᭄ᬓᬤᬶᬕᬸᬦᬸᬂᬳᬶᬫᬯᬵᬦᬧᬹᬃᬯ᭄ᬯ᭛

ᬮᬾᬦ᭄ᬲᬶᬗ᭄ᬳᬫᬸᬗ᭄ᬕᬸᬭᬶᬓᬦᬂᬕᬶᬭᬶᬧᬵᬃᬰ᭄ᬰ᭄ᬯᬫᭀᬦᬶ᭞
ᬰᬩ᭄ᬤᬦ᭄ᬬᬭᬶᬂᬕᬕᬦᬫᬧ᭄ᬭᬢᬶᬰᬩ᭄ᬤᬫᬵᬤᬺᬲ᭄᭞
ᬲᬓ᭄ᬭᭀᬥᬫᬗ᭄ᬤᬾᬫᬓᬮᬶᬂᬦ᭄ᬬᬫᬸᬮᬢ᭄ᬢᬸᬫᭂᬗ᭄ᬳ᭞
ᬆᬄᬲᬶᬳ᭄ᬳᬫᬹᬟᬯᬶᬦᬮᬶᬂᬦ᭄ᬬᬫᬸᬲᬸᬄᬦ᭄ᬬᬫᭀᬦᬷ᭛

ᬭᬶᬂᬧᬃᬰ᭄ᬰ᭄ᬯᬮᬾᬦ᭄ᬢᬮᬕᬭᬵᬫ᭄ᬬᬢᬶᬦᭀᬦᬶᬭᬗ᭄ᬓᬵ᭞
ᬢᬸᬗ᭄ᬚᬸᬂᬧᬸᬢᬶᬄᬚᬸᬕᬲᭂᬓᬃᬦ᭄ᬬᬢᬢᬦ᭄ᬳᬦᬵᬩᬵᬂ᭞
ᬢᬵᬢᬦ᭄ᬓᬢᭀᬦ᭄ᬳᬦᬢᬳᬗ᭄ᬲᬧᬸᬢᬶᬄᬫᬗᬸᬫ᭄ᬩᬂ᭞
ᬰᬩ᭄ᬤᬦ᭄ᬬᬫᬵᬢ᭄ᬭᬓᬋᬗᭃᬫᬺᬤᬸᬓᭀᬫᬮᬵᬮ᭄ᬯᬦ᭄᭛

ᬲᬓ᭄ᬯᬾᬄᬦᬶᬓᬂᬢᬮᬕᬢᬦ᭄ᬳᬦᬢᬦ᭄ᬧᬢᬸᬜ᭄ᬚᬸᬂ᭞
ᬢᬸᬜ᭄ᬚᬸᬂᬦ᭄ᬬᬢᬦ᭄ᬳᬦᬓᬸᬭᬂᬧᬟᬫᬾᬲᬶᬓᬸᬫ᭄ᬩᬂ᭞
ᬓᬸᬫ᭄ᬩᬂᬦ᭄ᬬᬓᬧ᭄ᬯᬫᬸᬦᬶᬢᬦ᭄ᬳᬦᬢᬦ᭄ᬧᬰᬩ᭄ᬤ᭞
ᬰᬩ᭄ᬤᬦ᭄ᬬᬓᬃᬡ᭄ᬦᬲᬸᬓᬢᬦ᭄ᬳᬦᬢᬦ᭄ᬫᬦᭀᬚ᭄ᬜ᭛

ᬢᬢ᭄ᬓᬵᬮᬬᬃᬢᭂᬓᬭᬶᬓᬂᬧᬢᬧᬦ᭄ᬫᬳᬵᬃᬱᬶ᭞
ᬲᬓ᭄ᬯᬾᬄᬦᬶᬭᬂᬯᬶᬓᬸᬢᬧᬲ᭄ᬯᬶᬓᬩᬾᬄᬫᬦᬸᬗ᭄ᬲᬸᬂ᭞
ᬐᬃᬰᬵᬦ᭄ᬢᬶᬧᬸᬱ᭄ᬧᬨᬮᬫᬹᬮᬲᬸᬕᬦ᭄ᬥᬥᬹᬧ᭞
ᬮᬾᬦ᭄‌ᬯ᭄ᬯᬄᬲᭂᬋᬄᬯ᭄ᬯᬬᬶᬦᬶᬦᬸᬫ᭄ᬧᬦᬫᬸᬬ᭄‌ᬫᬳᬵᬃᬱᬶ᭛

ᬲᬫ᭄ᬧᬸᬦ᭄ᬲᬶᬭᭀᬫᬗᬦᬶᬓᬂᬧᬦᬫᬸᬬ᭄‌ᬲᬸᬢᬺᬧ᭄ᬢᬶ᭞
ᬫᬵᬫᭃᬂᬫᬫᭃᬂᬲᬶᬭᬭᬶᬓᬂᬧᬢᬧᬦ᭄ᬫᬳᬵᬃᬱᬶ᭞
ᬯᬶᬰ᭄ᬯᬵᬲᬲᬂᬢᬧᬓᬩᬾᬄᬧᬟᬕᭀᬭᬯᬵᬗ᭄ᬮᬶᬂ᭞
ᬫᬾᬦᬓ᭄ᬢ‌ᬉᬗ᭄ᬕ᭄ᬯᬦᬶᬭᬭᬶᬂᬧᬢᬧᬦ᭄ᬯᬶᬲᬵᬢ᭛

ᬫᬵᬲᬶᬄᬢᬲᬂᬋᬱᬶᬫᬯᬾᬄᬢᬲᬶᬭᬵᬲ᭄ᬢ᭄ᬭᬤᬶᬯ᭄ᬬ᭞
ᬲᬂᬭᬵᬫᬮᬓ᭄ᬱ᭄ᬫᬡᬧᬋᬂᬯᬶᬦᬭᬄᬫᬗᬚ᭄ᬬ᭞
ᬯᬶᬤ᭄ᬬᬵᬢᬶᬤᬸᬃᬚ᭄ᬚᬬᬚᬬᬵᬯᬶᬚᬬᬵᬚᬬᬦ᭄ᬢᬷ᭞
ᬬᬾᬓᬶᬦ᭄ᬧᬯᬾᬄᬭᬶᬲᬶᬭᬤᬶᬩ᭄ᬬ‌ᬅᬫᭀᬖᬰᬓ᭄ᬢᬶ᭛

ᬲᬫ᭄ᬧᬸᬦ᭄ᬢᬶᬓᬂ‌ᬅᬚᬶᬓᬩᬾᬄᬢᬫᬤᬾᬦᬶᬭᬵᬯᬵᬲ᭄᭞
ᬫᬵᬫᭃᬗᬫᭃᬂᬲᬶᬭᬭᬶᬓᬂᬯᬦᬤᬾᬰᬭᬵᬫ᭄ᬬ᭞
ᬦ᭄ᬢᭀᬦ᭄ᬭᬵᬓ᭄ᬱᬲᬷᬢᬾᬓᬫᬫᬵᬢ᭄ᬬᬦᬤᭀᬦ᭄ᬬᬢᬦ᭄ᬮᬾᬦ᭄᭞
ᬯᬤ᭄ᬯᬦᬶᬭᬂᬧ᭄ᬭᬪᬸᬤᬰᬵᬲ᭄ᬬᬲᬶᬢᬵᬝᬓᬵᬓ᭄ᬬᬵ᭛

ᬲᬂᬭᬵᬫᬬᬢ᭄ᬦ‌ᬇᬦᬬᬢ᭄ᬦᬶᬭᬢᬂᬲᬸᬥᬦ᭄ᬯ᭞
ᬕᬡ᭄ᬟᬾᬯᬤᬶᬩ᭄ᬬᬢᬸᬫᬶᬳᬂᬯᬭᬬᬂᬫᬮᬡ᭄ᬟᭂᬧ᭄᭞
ᬢᭂᬗ᭄ᬕᭂᬓ᭄ᬦ᭄ᬬᬬᬾᬦᬭᬳᬭᬄᬦᬶᬭᬢᬦ᭄ᬧᬧᬶᬗ᭄ᬭ᭄ᬯᬦ᭄᭞
ᬫᬹᬃᬘ᭄ᬘᬵᬦ᭄ᬢᬶᬩᬫᬕᬸᬮᬶᬗᬦ᭄ᬢᬲᬶᬢᬵᬝᬓᬵᬓ᭄ᬬᬵ᭛

ᬲᬫ᭄ᬧᬸᬦ᭄ᬧᭂᬚᬄᬧ᭄ᬯᬬᬲᬳᬃᬱᬢᬲᬂᬫᬳᬵᬃᬱᬶ᭞
ᬢᬵᬢᬦ᭄ᬳᬦᬂᬪᬬᬭᬶᬓᬂᬧᬢᬧᬦ᭄ᬲᬫᬺᬤ᭄ᬥᬶ᭞
ᬫᬵᬭᬶᬂᬫᬦᬸᬓ᭄ᬫᬸᬦᬶᬫᭂᬗᬾᬫᬢᬓᬸᬢ᭄‌ᬬᬓᬲ᭄ᬭᬂ᭞
ᬤᬾᬦᬶᬂᬫᬳᬵᬫᬸᬦᬶᬭᬭᬬ᭄‌ᬫᬸᬦᬶᬬᬵᬫᬶᬘᬵᬭ᭛

ᬗᬹᬦᬶᬦ᭄ᬳᬦᬾᬓᬦᬲᬶᬢᬵᬝᬓᬢᬵᬧᬫᭀᬦᬶ᭞
ᬫᭀᬂᬫᭀᬦᬫᬸᬗ᭄ᬕᬸᬭᬶᬕᬸᬳᬵᬦ᭄ᬬᬳᬸᬫᬷᬲᬯᬓ᭄ᬦ᭄ᬬ᭞
ᬲᬶᬳ᭄ᬳᭀᬫᭂᬳᬄᬬᬫᬮᬧᬵᬓᬸᬭᬸᬬᬃᬫᬳᬸᬗ᭄ᬳᬂ᭞
ᬅᬗ᭄ᬳᬶᬂᬯᬭᬓ᭄ᬚᬸᬕᬯᬋᬕ᭄ᬭᬸᬫᬸᬭᬸᬓ᭄‌ᬭᬶᬓᬂᬭ᭄ᬯᬷ᭛

ᬲᬫ᭄ᬧᬸᬦ᭄ᬧᭂᬚᬄᬧ᭄ᬯᬓᬢᬓᬸᬢ᭄ᬦ᭄ᬬᬲᬶᬢᬵᬝᬓᬵᬓ᭄ᬬᬵ᭞
ᬫᭀᬂᬫᬵᬭᬶᬫᬩ᭄ᬭᬢᬯᬋᬕ᭄‌ᬬᬓᭂᬦᬲ᭄ᬓᬶᬤᬂᬓ᭄ᬯᬾᬄ᭞
ᬲᬶᬗ᭄ᬳᬵᬢᬶᬲᬵᬳᬲᬫᬳᬲ᭄‌ᬭᬶᬗᬮᬲ᭄ᬫᬤᬲ᭄ᬬᬸ᭞
ᬫᬢ᭄ᬢᬵᬂᬮᬶᬫᬦ᭄‌ᬬᬧᬶᬦᬗᬦ᭄ᬬᬮᬩᬸᬄᬩ᭄ᬭᬢᬦ᭄ᬬ᭛

ᬲᬓ᭄ᬯᬾᬄᬦᬶᬗᭀᬱᬥᬶ‌ᬅᬦᬸᬂᬢᬶᬦᬦᭂᬫ᭄ᬫᬳᬵᬃᬱᬶ᭞
ᬫᬵᬭᬶᬦ᭄ᬦᬦᬲᬨᬮᬤᬶᬩ᭄ᬬᬧᬋᬂᬬᬫᬯ᭄ᬯᬄ᭞
ᬧᭀᬳᬫ᭄ᬩᬯᬂᬯᬯᬗᬢᭃᬩ᭄‌ᬬᬓᬩᬾᬳᬸᬫᭂᬡ᭄ᬟᬸᬄ᭞
ᬮ᭄ᬯᬶᬃᬦ᭄ᬬᬵᬦ᭄ᬓᬢᭀᬦ᭄ᬓᬤᬶᬲᬸᬫᭂᬫ᭄ᬩᬳᬓᭂᬦ᭄ᬨᬮᬦ᭄ᬬ᭛

ᬢᬢ᭄ᬓᬵᬮᬬᬦ᭄ᬭᬳᬬᬸᬗᬵᬰ᭄ᬭᬫᬧᬹᬃᬡ᭄ᬦᬯᬺᬤ᭄ᬥᬶ᭞
ᬲᬂᬭᬵᬫᬮᬓ᭄ᬱ᭄ᬫᬡᬯᬶᬦᬹᬃᬱᬶᬢᬤᬾᬫᬳᬵᬃᬱᬶ᭞
ᬤᬶᬦ᭄ᬬᬹᬲᬶᬦᬃᬕ᭄ᬖᬲᬶᬭᬫᬸᬗ᭄ᬕᬸᬭᬶᬓᬂᬧᬮᬗ᭄ᬓ᭞
ᬫᭀᬚᬃᬢᬲᬂᬋᬱᬶᬢᬸᬫᭀᬦ᭄ᬲᬶᬭᬤᬶᬩ᭄ᬬᬚᬵᬢᬶ᭛

ᬳᬾᬭᬵᬫᬮᬓ᭄ᬱ᭄ᬫᬡ‌ᬅᬦᬵᬓᬸᬦᬶᬳᬦ᭄ᬋᬗᭃᬦ᭄ᬢ᭞
ᬦᬵᬭᬵᬬᬡᬵᬗ᭄ᬲᬓᬶᬢᬯᬶᬱ᭄ᬡᬸ‌ᬅᬯᬓ᭄ᬢᬚᬵᬢᬶ᭞
ᬲᬓ᭄ᬯᬾᬄᬦᬶᬓᬂᬪᬸᬯᬦᬗᬹᬦᬶᬥᬶᬦᬵᬭᬡᬦ᭄ᬢ᭞
ᬭᬵᬓ᭄ᬱᬦ᭄ᬢᬬᬚ᭄ᬜᬫᬫᬶᬤᬾᬦ᭄ᬢᬓᬫᬷᬓ᭄ᬬᬬᬚ᭄ᬜᬵ᭛

ᬦᬵᬮᬶᬂᬫᬳᬵᬃᬱᬶᬲᬸᬫᬳᬸᬃᬢᬂᬲᬶᬭᬧᬶᬦᬹᬚᬵ᭞
ᬲᭀᬚᬃᬫᬳᬵᬃᬱᬶᬓᬶᬢᬢᬦ᭄ᬳᬦᬲᬗ᭄ᬰᬬᬦ᭄ᬢ᭞
ᬆᬧᬦ᭄ᬧ᭄ᬭᬪᬵᬯᬦᬶᬢᬧᬦ᭄ᬢᬫᬕᭃᬗᬮᬗ᭄ᬖ᭄ᬬ᭞
ᬬᬾᬓᬵᬦ᭄ᬤᬸᬫᬾᬄᬓᬫᬶᬚᬬᬵᬭᬶᬫᬸᬲᬸᬄᬫᬳᬵᬃᬱᬶ᭛

ᬦᬵᬮᬶᬂᬦᬶᬭᬂᬦᬺᬧᬲᬸᬢᭀᬢ᭄ᬢᬫᬭᬵᬫᬪᬤ᭄ᬭ᭞
ᬲᬵᬫ᭄ᬩᬸᬢ᭄ᬢᬗᬵᬬᬸᬥᬮᬭᬲ᭄ᬮᬯᬦᬲ᭄ᬢ᭄ᬭᬤᬶᬩ᭄ᬬ᭞
ᬫᬗ᭄ᬓᬢ᭄ᬲᬶᬭᬵᬗᬸᬮᬶᬮᬶᬗᬶᬧᬢᬧᬦ᭄ᬧ᭄ᬭᬬᬢ᭄ᬦ᭞
ᬲᬂᬮᬓ᭄ᬱ᭄ᬫᬡᬾᬓᬦᬤᬸᬮᬸᬃᬦᬶᬭᬓᬧ᭄ᬯᬲᬗ᭄ᬓᭂᬧ᭄᭛

ᬢᬢ᭄ᬓᬵᬮᬲᬂᬋᬱᬶᬓᬩᬾᬄᬢᬯᬶᬦᭂᬄᬫᬫᬹᬚᬵ᭞
ᬝᬦ᭄ᬤ᭄ᬯᬂᬫᬸᬲᬸᬄᬢᭂᬓᬧᬋᬂᬲᬸᬫᬳᬩ᭄‌ᬬᬭᭀᬤ᭄ᬭ᭞
ᬗ᭄ᬓᬵᬦᬾᬂᬮᬗᬶᬢ᭄ᬓᬤᬶᬢᬫᬾᬖᬲᭂᬟᭂᬂᬕᬸᬫᬦ᭄ᬢᬸᬂ᭞
ᬤᬦ᭄ᬱ᭄ᬝ᭄ᬭᭀᬓᬭᬵᬮᬬᬲᬶᬳᬸᬂᬦ᭄ᬬᬓᬶᬮᬢ᭄ᬧᬟᬦ᭄ᬬ᭛

ᬲᬂᬮᬓ᭄ᬱ᭄ᬫᬡᬾᬓᬦᬯᬯᬂ‌ᬉᬫᬸᬮᬢ᭄ᬢᬸᬫᭂᬗ᭄ᬳ᭞
ᬯᭂᬡ᭄ᬝᬂᬮᬭᬲ᭄ᬦᬶᬭᬲᬸᬥᬷᬭᬫᬗᬾᬓᬧᬵᬤ᭞
ᬢᬵᬢᬦ᭄ᬲᬮᬄᬭᬭᬳᬭᬄᬬᬭᬶᬗᬃᬤ᭄ᬥᬘᬦ᭄ᬤ᭄ᬭ᭞
ᬰᬶᬃᬡ᭄ᬦᬵᬧᬲᬄᬫᬢᬶᬓᬩᬾᬄᬦ᭄ᬬᬢᬫᬦ᭄ᬧᬰᬾᬱ᭛

ᬢᬾᬡ᭄ᬟᬲ᭄ᬦ᭄ᬬᬖᭀᬭᬢᬭᬭᬵᬳᬸᬧᬟᬦ᭄ᬬᬭᭀᬤ᭄ᬭ᭞
ᬰᬩ᭄ᬤᬦ᭄ᬬᬪᬷᬱᬡᬭᬶᬓᬂᬕᬕᬡᬦ᭄ᬧᬗᭀᬳᬦ᭄᭞
ᬮᬵᬯᬦ᭄‌ᬅᬯᬓ᭄ᬦ᭄ᬬᬫᬗᬯᬦ᭄ᬥᬢᬶᬩᬵᬕᬸᬫᭂᬦ᭄ᬢᭂᬭ᭄᭞
ᬲᬓ᭄ᬯᬾᬄᬦᬶᬭᬂᬢᬧᬓᬩᬾᬄᬫᬢᬓᬸᬢ᭄ᬢᬸᬫᭀᬦ᭄‌ᬬ᭛

ᬫᬵᬭᬷᬘᬬᬾᬓᬦᬢᬸᬳᬦ᭄ᬬᬫᬲᭃᬫᬲᭂᬗ᭄ᬳᬶᬢ᭄᭞
ᬫᬵᬬᬵᬬᬢᬾᬓᬧᬶᬦᬲᬂᬦ᭄ᬬᬫᬲᭃᬢᬸᬫᬦ᭄ᬤᬂ᭞
ᬲᬂᬭᬵᬫᬢᬃᬯᬶᬖᬦᬶᬰᬹᬭᬲᬸᬥᬷᬭᬫᬗ᭄ᬲᭃ᭞
ᬫᭀᬚᬃᬲᬶᬭᬂᬦᬺᬧᬢᬶᬧᬸᬢ᭄ᬭᬫᬳᬵᬫᬭᬷᬓ᭄ᬱᬵ᭛

ᬫᬵᬭᬷᬘᬫᬹᬟ‌ᬅᬧᬤᭀᬦ᭄ᬫᬸᬭᬶᬗᬵᬰ᭄ᬭᬫᬗ᭄ᬓᬾ᭞
ᬓᭀᬦ᭄ᬫᬵᬗ᭄ᬲᬩᬓ᭄ᬱᬡᬭᬶᬲᬂᬯᬶᬓᬸᬢᬃᬧᬫᬵᬗ᭄ᬲ᭞
ᬬᬧ᭄ᬯᬦ᭄‌ᬅᭂᬫᬵᬲ᭄‌ᬬᬓᬳᬋᬧ᭄ᬫᬸᬭᬶᬲᬂᬢᬧᬲ᭄ᬯᬷ᭞
ᬢᬦ᭄ᬤᬺᬩ᭄ᬬᬲᬂᬯᬶᬓᬸᬗᬭᬦ᭄ᬬ‌ᬅᬢᬷᬢᬤᬸᬳ᭄ᬓ᭛

ᬐᬭᬵᬫᬪᬤ᭄ᬭ‌ᬅᬢᬶᬫᬹᬟᬤᬳᬢ᭄ᬫᬧᬸᬗ᭄ᬕᬸᬂ᭞
ᬢᬵᬢᬦ᭄‌ᬅᭂᬫᬵᬲ᭄ᬧᬶᬦᬓᬤᭀᬦ᭄ᬫᬫᬶᬬᬦ᭄ᬧᬭᬗ᭄ᬓᬾ᭞
ᬢᬃᬫᬵᬗ᭄ᬲᬢᬦ᭄‌ᬅᬧᬫᬳᬵᬗ᭄ᬭᬪᬲᬵᬚᬸᬕᬗ᭄ᬓᬾ᭞
ᬥᬃᬫ᭄ᬫᬲ᭄ᬯᬪᬵᬯᬫᬫᬶᬭᬵᬓ᭄ᬱᬲᬰᬢ᭄ᬭᬸᬦᬶᬂᬭᬵᬢ᭄᭛

ᬫᬶᬖ᭄ᬦᬾᬗᬬᬚ᭄ᬜ‌ᬉᬫᬢ᭄ᬢᬷᬯᬶᬓᬸᬢᬦ᭄ᬧᬤᭀᬲ᭞
ᬦᬵᬥᬃᬫ᭄ᬫᬦᬶᬂ‌ᬅᬲᬸᬭᬭᬵᬓ᭄ᬱᬲᬚᬦ᭄ᬫᬚᬵᬢᬶ᭞
ᬫᬹᬃᬓ᭄ᬓᬵᬢᬶᬲᬵᬳᬲᬫᬫᬜ᭄ᬘᬦᬩᬜ᭄ᬘᬦᭂᬂᬭᬵᬢ᭄᭞
ᬓ᭄ᬭᬹᬭᬲ᭄ᬯᬪᬵᬯᬫᬫᬶᬢᬦ᭄ᬳᬦᬲᬵᬥᬸᬩᬸᬤ᭄ᬥᬶ᭛

ᬦ᭄ᬬᬂᬭᬵᬢ᭄ᬓᬩᬾᬄᬬᬭᬪᬲᬵᬗ᭄ᬓ᭄ᬯᬢᬫᬦ᭄ᬧᬰᬾᬱ᭞
ᬯᬾᬳᭂᬦ᭄ᬓᬸᬢᬂᬪᬸᬯᬦᬤᬤ᭄ᬬ‌ᬅᬮᬲ᭄‌ᬬᬰᬹᬦ᭄ᬬ᭞
ᬆᬧᬦ᭄ᬲ᭄ᬯᬪᬵᬯᬫᬫᬶᬭᬵᬓ᭄ᬱᬲᬲᬵᬳᬲᬾᬂᬭᬵᬢ᭄᭞
ᬦᬵᬮᬶᬂᬦ᭄ᬬᬰᬷᬖ᭄ᬭᬲᬸᬫᬳᬸᬃᬦᬺᬧᬧᬸᬢ᭄ᬭᬭᬵᬫ᭛

ᬬᬦ᭄ᬭᬵᬓ᭄ᬱᬲᬧ᭄ᬭᬓᬺᬢᬶᬤᬸᬱ᭄ᬝᬬᬢᬹᬢᬦᬫ᭄ᬯ᭞
ᬚᬵᬢᬶᬦ᭄ᬓᬸᬰᬸᬤ᭄ᬥᬓᬭᬢᬸᬦ᭄‌ᬬᬢᬢᬹᬢᬦᬗ᭄ᬓ᭄ᬯ᭞
ᬱᬓ᭄ᬯᭂᬄᬦᬶᬓᬵᬗᬥᬫᬭᬵᬓ᭄ᬱᬲᬰᬢ᭄ᬭᬸᬦᬶᬂᬭᬵᬢ᭄᭞
ᬢᬵᬢᬦ᭄ᬧᬢᬗ᭄ᬕ᭄ᬯᬲᬳᬦᬦ᭄ᬬᬬᬧᬢ᭄ᬬᬦᬗ᭄ᬓ᭄ᬯ᭛

ᬫᬵᬭᬷᬘᬓᭀᬓᬮᬦᬫᬹᬟᬢᬫᬦ᭄ᬧᬦᭀᬮᬶᬄ᭞
ᬅᬢ᭄ᬬᬦ᭄ᬢᬲᬵᬳᬲᬭᬶᬓᬾᬂᬧᬢᬧᬦ᭄ᬫᬳᬵᬃᬱᬶ᭞
ᬓᭀᬢᬦ᭄ᬧᬲᬵᬭᬢᬺᬡᬢᬸᬮ᭄ᬬᬟᬸᬓᬸᬢ᭄ᬫᬳᬸᬫ᭄ᬧᬂ᭞
ᬫᬾᬭᬂ‌ᬅᬓᬸᬕ᭄ᬮᬯᬦᬓᭀᬮᬓᬸᬫᬹᬃᬲᬓᬗ᭄ᬓᬾ᭛

ᬦᬵᬮᬶᬂᬦᬶᬭᬵᬭᬤᭂᬕᬓᭂᬦ᭄ᬢᬮᬭᬲ᭄ᬦᬶᬭᬵᬕᭃᬂ᭞
ᬩᬵᬬᬩ᭄ᬬᬬᬾᬓᬧᬫᬦᬄᬦᬶᬭᬩᬵᬬᬸᬫᬤᬺᬲ᭄᭞
ᬫᬵᬭᬷᬘᬭᬵᬓ᭄ᬱᬲᬓᬧᬸᬓ᭄ᬚᬸᬕᬢᬦ᭄ᬧᬲᬵᬭ᭞
ᬓᭀᬦ᭄ᬢᬮ᭄ᬓᬢᬹᬩ᭄‌ᬬᬢᬫᬢᬦ᭄ᬧᬧᬸᬮᬶᬄᬫᬸᬮᬶᬄᬬ᭛

ᬲᬵᬫ᭄ᬧᬸᬦ᭄ᬓᬢᬹᬩ᭄ᬓᬧᬮᬸᬧᬸᬬ᭄‌ᬧ᭄ᬯᬬᬤᬾᬦᬶᬗᬲ᭄ᬢ᭄ᬭ᭞
ᬇᬦ᭄ᬤ᭄ᬭᬵᬤᬶᬤᬾᬯᬢᬲᬳᬃᬱᬫᬦᬵᬥᬸᬓᬵᬭ᭞
ᬐᬭᬵᬫᬳᬾᬤᬰᬭᬣᬵᬢ᭄ᬫᬚᬲᬵᬥᬸᬤᬶᬩ᭄ᬬ᭞
ᬦᬵᬮᬶᬂᬦᬶᬭᬵᬗ᭄ᬳᬸᬤᬦᬓᭂᬦ᭄ᬲᬶᬭᬧᬸᬱ᭄ᬧᬯᬃᬱ᭛

ᬫᬾᬦᬓ᭄ᬫᬦᬄᬦᬶᬭᬫᬳᬵᬫᬸᬦᬶᬬᬦ᭄ᬧᬬᬚ᭄ᬜ᭞
ᬦᬶᬃᬯᬶᬖ᭄ᬦᬢᬦ᭄ᬳᬦᬓᬸᬭᬂᬭᬶᬓᬦᬂᬧᬫᬹᬚᬵ᭞
ᬮᬵᬯᬦ᭄ᬢᬬᬚ᭄ᬜᬦᬶᬭᬦᬶᬃᬫ᭄ᬫᬮᬦᬶᬃᬯᬶᬓᬵᬭ᭞
ᬲᬵᬫ᭄ᬧᬸᬦ᭄ᬫᬳᭀᬫ‌ᬉᬫᬸᬯᬄᬢᬫᬳᬵᬃᬱᬶᬫᭀᬚᬭ᭄᭛

ᬐᬭᬵᬫᬪᬤ᭄ᬭᬓᬶᬢᬤᬶᬩ᭄ᬬ‌ᬅᬦᬸᬕ᭄ᬭᬳᬦ᭄ᬢ᭞
ᬪᬹᬮᭀᬓᬧᬵᬮᬓᬶᬢᬮᬶᬗ᭄ᬓ᭄ᬯᬶᬓᬶᬬᬦ᭄ᬳᬦᬗ᭄ᬓᬾ᭞
ᬲᬵᬲ᭄ᬯᬃᬕ᭄ᬕᬤᬾᬦᬶᬓᬦᬢᬂᬧᬺᬣᬶᬯᬷᬳᬶᬟᭂᬧ᭄ᬓᬸ᭞
ᬓᬩ᭄ᬯᬢ᭄ᬦᬶᬓᬦ᭄ᬳᬦᬪᬝᬵᬭᬰᬘᬷᬧᬢᬶᬗ᭄ᬓᬾ᭛

ᬲᬓ᭄ᬯᬾᬄᬦ᭄ᬬᬯᬓ᭄ᬢᬓᬢᬸᬢᬸᬃᬓᬸᬢᬶᬦᭀᬦ᭄ᬓᬸᬫᬗ᭄ᬓᬾ᭞
ᬯᬶᬱ᭄ᬡ᭄ᬯᬗ᭄ᬰᬤᬾᬯᬢᬓᬶᬢᬵᬦᬓᬸᬤᬶᬩ᭄ᬬᬰᬓ᭄ᬢᬶ᭞
ᬭᬶᬂᬧᬹᬃᬯ᭄ᬯᬓᬵᬮᬩᬮᬶᬭᬵᬚᬳᬶᬮᬂᬬᬤᬾᬦ᭄ᬢ᭞
ᬓ᭄ᬱᬷᬭᭀᬤᬲᬵᬕᬭᬦᬳᬦ᭄ᬧᬶᬦᬸᬢᭂᬃᬢ᭄ᬢᬗᬹᬦᬶ᭛

ᬫ᭄ᬯᬂᬭᬵᬳᬸᬬᬾᬓᬦᬘᬶᬦᬓ᭄ᬭᬕᬸᬮᬹᬦ᭄ᬬᬤᬾᬦ᭄ᬢ᭞
ᬓ᭄ᬯᬾᬄᬤᬿᬢ᭄ᬬᬤᬵᬦᬯ‌ᬅᬦᬸᬂᬢᬮᬸᬤᬾᬦ᭄ᬢᬗᬹᬦᬶ᭞
ᬧ᭄ᬭᬵᬓ᭄ᬓᬮ᭄ᬧᬤᬶᬩ᭄ᬬᬢᭂᬫᬳᬦ᭄ᬢᬯᬭᬵᬳᬭᬹᬧ᭞
ᬲᬂᬳ᭄ᬬᬂ‌ᬍᬫᬄᬓᬍᬩᬸᬗᬹᬦᬶᬥᬶᬦᬵᬭᬡᬦ᭄ᬢ᭛

ᬦ᭄ᬬᬵᬦᬸᬂᬋᬗᭃᬦ᭄ᬢᬭᬢᬸᬲᬂᬚᬦᬓᭀᬚᬋᬗ᭄ᬓ᭄ᬯ᭞
ᬫᬳ᭄ᬬᬹᬦ᭄ᬲᬶᬭᬵᬕᬯᬬᬬᬚ᭄ᬜᬢᬭᬓ᭄ᬯᬫᬗ᭄ᬓᬾ᭞
ᬮᬵᬯᬦ᭄ᬲ᭄ᬯᬬᬫ᭄ᬩᬭᬦᬳᬦ᭄ᬕᬯᬬᭂᬦ᭄ᬯᬦᬾᬳᬦ᭄᭞
ᬲᬷᬢᬵ‌ᬅᬦᬓ᭄ᬦᬶᬭᬭᬭᬵᬯᬭᬗᭂᬦ᭄ᬫᬮᬓ᭄ᬬ᭛

ᬦ᭄ᬤᬵᬢᬦ᭄ᬯᭂᬮᬶᬦ᭄‌ᬭᬶᬗᬸᬧᬪᭀᬕᬮᬯᬦ᭄ᬓᬟᬢ᭄ᬯᬦ᭄᭞
ᬢ᭄ᬭᬿᬮᭀᬓ᭄ᬬᬭᬵᬚ᭄ᬬᬢᬸᬯᬶᬢᬦ᭄‌ᬬᬧᬫᭂᬮ᭄ᬬᬭᬷᬬ᭞
ᬅᬗ᭄ᬳᬶᬂᬯᬶᬰᬾᬲᬓᬳᬋᬧ᭄ᬦ᭄ᬬ‌ᬅᬦᬸᬂᬲᬶᬯᬶᬦ᭄‌ᬬ᭞
ᬯ᭄ᬯᬂᬰᬓ᭄ᬢᬶᬫᬵᬦ᭄ᬢᬕᬸᬡᬫᬵᬦ᭄ᬢᬓᬸᬮᬷᬡᬚᬦ᭄ᬫ᭛

ᬲᬷᬢᬵᬲᭂᬟᭂᬂᬦ᭄ᬬᬫᭂᬢᬸᬗᬹᬦᬶᬮᬭᬲ᭄ᬤᬸᬮᬸᬃᬦ᭄ᬬ᭞
ᬕᬡ᭄ᬟᬾᬯᬤᬶᬩ᭄ᬬᬬᬢᬶᬓᬵᬧᬶᬦᬓᬭ᭄ᬬᬭᬶᬦ᭄ᬬ᭞
ᬬᬧ᭄ᬯᬦ᭄ᬳᬦᬵᬦᬸᬗᬸᬫᭂᬝᭂᬂᬬᬫᬬᬢ᭄‌ᬬᬰᬓ᭄ᬢ᭄ᬬ᭞
ᬬᬲ᭄ᬯᬵᬫ᭄ᬬᬲᬂᬚᬦᬓᬭᬵᬚᬲᬸᬢᬵᬢᬢᬦ᭄ᬮᬾᬦ᭄᭛

ᬦ᭄ᬤᬦ᭄ᬮᬶᬗ᭄ᬓᬸᬬᭀᬕ᭄ᬬᬓᬶᬢᬫᬶᬮ᭄ᬯ‌ᬅᬢᬄᬫᬭᬵᬗ᭄ᬓᬵ᭞
ᬅᬗ᭄ᬳᬶᬂᬓᬶᬢᬾᬓᬦ‌ᬅᬦᬸᬂᬯᭂᬦᬗᭀᬫᬬᬢ᭄‌ᬬ᭞
ᬕᬡ᭄ᬟᬾᬯᬬᬤ᭄ᬬᬧᬶᬦᬓᬲ᭄ᬢᬶᬓᭂᬮᬢᬤᬾᬦ᭄ᬢ᭞
ᬲᬷᬢᬵ‌ᬅᬯᬵᬲ᭄‌ᬬᬓᬶᬢᬓᬾᬯᬮᬓᬳ᭄ᬬᬸᬦᬦ᭄ᬬ᭛

ᬦᬵᬮᬶᬂᬫᬳᬵᬃᬱᬶᬭᬶᬲᬶᬭᬂᬦᬺᬧᬧᬸᬢ᭄ᬭᬓᬵᬮᬶᬄ᭞
ᬢᬵᬢᬦ᭄ᬯᬶᬳᬂᬲᬶᬭᬧᬋᬂᬢᬫᬲᭃᬫᬦᭂᬫ᭄ᬩᬄ᭞
ᬲᬵᬫ᭄ᬧᬸᬦ᭄ᬫᬦᭂᬫ᭄ᬩᬳᬤᬸᬮᬸᬃᬲᬶᬭᬰᬷᬖ᭄ᬭᬮᬸᬗ᭄ᬳᬵ᭞
ᬲᬂᬭᬵᬫᬮᬓ᭄ᬱ᭄ᬫᬡᬫᬭᬾᬂᬫᬶᬢᬶᬮᬵᬥᬶᬭᬵᬚ᭄ᬬ᭛

ᬢᬢ᭄ᬓᬵᬮᬬᬃᬢᭂᬓᬭᬶᬓᬂᬧᬲᬪᬵᬦ᭄ᬲᬰᭀᬪ᭞
ᬲᭃᬓ᭄ᬖᭀᬭᬖᬹᬃᬡ᭄ᬦᬶᬢᬳᬸᬫᬸᬂᬢᬶᬓᬦᬂᬫᬦᭀᬦ᭄ᬢᭀᬦ᭄᭞
ᬢᭀᬦ᭄ᬢᭀᬦ᭄ᬢᬭᬹᬧᬦᬶᬭᬲᬂᬦᬺᬧᬧᬸᬢ᭄ᬭᬓᬵᬮᬶᬄ᭞
ᬆᬰ᭄ᬘᬃᬬ᭄ᬬᬢᬾᬓᬦᬫᬦᬄᬦ᭄ᬬᬯᬶᬚᬄᬬᬫᭀᬚᬭ᭄᭛

ᬳ᭄ᬬᬂ‌ᬅᬰ᭄ᬯᬶᬦᭀᬲᬶᬭᬓᬸᬦᬂ‌ᬉᬫᬳᬲ᭄ᬫᬭᬗ᭄ᬓᬾ᭞
ᬳ᭄ᬬᬂᬓᬵᬫᬤᬾᬯᬢᬓᬸᬦᬂᬫᬤᬸᬮᬸᬃᬩᬲᬦ᭄ᬢ᭞
ᬆᬓᬵᬭ‌ᬇᬗ᭄ᬕᬶᬢᬲᬸᬮᬓ᭄ᬱᬡᬭᬹᬧᬲᬫ᭄ᬧᬢ᭄᭞
ᬲᬂᬳ᭄ᬬᬂᬢ᭄ᬭᬶᬯᬶᬓ᭄ᬭᬫᬓᬸᬦᬂ‌ᬉᬫᬳᬵᬓᬢᭀᬦ᭛

ᬦᬵᬮᬶᬂᬦᬶᬓᬂᬯ᭄ᬯᬗᬸᬫᬸᬮᬢ᭄ᬧᬟᬳᬃᬱᬘᬶᬢ᭄ᬢ᭛
ᬲᬂᬭᬵᬫᬤᬾᬯᬧᬶᬦᬸᬚᬶᬦ᭄ᬬᬲᬸᬭᬹᬧᬤᬶᬩ᭄ᬬ᭞
ᬫᭀᬚᬃᬢᬲᬂᬚᬦᬓᬭᬵᬚᬫᬸᬮᬢ᭄ᬲᬳᬃᬱ᭞
ᬲᬂᬭᬵᬫᬤᬾᬯᬧᬶᬦᬭᬷᬓ᭄ᬱᬯᬶᬦᬾᬄᬢᬮᬗ᭄ᬓᬧ᭄᭛

ᬕᬡ᭄ᬟᬾᬯᬤᬶᬩ᭄ᬬᬧᬗᬮᬄᬢ᭄ᬭᬶᬧᬸᬭᬾᬓᬗᬹᬦᬶ᭞
ᬮᬗ᭄ᬓᬧ᭄ᬪᬝᬵᬭᬧᬭᬫᬾᬰ᭄ᬯᬭᬧᬹᬃᬯ᭄ᬯᬓᬵᬮ᭞
ᬲᬓ᭄ᬯᬾᬄᬦᬶᬭᬂᬦᬺᬧᬢᬶᬢᭀᬫᭂᬢᭂᬂᬫᬬᬢ᭄‌ᬬ᭞
ᬲᬂᬭᬵᬫᬓᬾᬯᬮ‌ᬅᬦᬸᬂᬢᬸᬫᬶᬓᭃᬮᬓᭂᬦ᭄‌ᬬ᭛

ᬲᬵᬫ᭄ᬧᬸᬦ᭄ᬢᬶᬓᭂᬮ᭄ᬧ᭄ᬯᬬᬲᬳᬃᬱᬢᬲᬂᬦᬭᬾᬦ᭄ᬤ᭄ᬭ᭞
ᬢᬸᬱ᭄ᬝᬵᬕᬶᬭᬂᬳᬢᬶᬦᬶᬭᬂᬚᬦᬓᬵᬥᬶᬭᬵᬚ᭞
ᬤᬾᬦᬶᬂᬧ᭄ᬭᬪᬵᬯᬦᬶᬭᬲᬂᬦᬺᬧᬧᬸᬢ᭄ᬭᬭᬵᬫ᭞
ᬫᭀᬚᬃᬢᬲᬂᬚᬦᬓᬭᬶᬂᬪᬝᬫᬦ᭄ᬢ᭄ᬭᬶᬫᬸᬓ᭄ᬬ᭛

ᬲᬂᬭᬵᬫᬬᭀᬕ᭄ᬬᬭᬲᬶᬓᬵᬢᬲᬶᬯᬷᬦᬶᬲᬷᬢᬵ᭞
ᬲᬫ᭄ᬧᬢ᭄ᬓᬸᬮᬷᬦᬢᬸᬯᬶᬬᭀᬯᬦᬰᬓ᭄ᬢᬶᬫᬵᬦ᭄ᬢ᭞
ᬉᬦ᭄ᬤᬂᬢᬲᬂᬤᬰᬭᬣᬵᬢ᭄ᬮᬓᬸᬰᬷᬖ᭄ᬭᬫᬾᬗ᭄ᬕᬮ᭄᭞
ᬲᬂᬭᬵᬫᬤᬾᬯᬯᬭᬗᭂᬦ᭄‌ᬬᬢᬧᬵᬚᬭᬦ᭄ᬢ᭛

ᬦᬵᬮᬶᬂᬦᬶᬭᬂᬚᬦᬓᬭᬵᬚᬭᬶᬓᬂᬓᬶᬦᭀᬦ᭄ᬓᭀᬦ᭄᭞
ᬮᬸᬗ᭄ᬳᬵᬟᬢᭂᬂᬢᬸᬫᬫᬫᬵᬚᬭᬚᬃᬬᬯᬺᬢ᭄ᬢ᭞
ᬓᬕ᭄ᬬᬢ᭄ᬲᬶᬭᬂᬤᬰᬭᬣᬵᬦ᭄ᬯᬶᬦᬭᬄ‌ᬇᬦᬸᬦ᭄ᬤᬂ᭞
ᬢᬵᬢᬃᬯᬶᬳᬂᬲᬶᬭᬧᬶᬦᬾᬢ᭄ᬢᬾᬓᬰᬷᬖ᭄ᬭᬫᬾᬗ᭄ᬕᬮ᭄᭛

ᬢᬢ᭄ᬓᬵᬮᬬᬃᬢᭂᬓᬭᬶᬓᬂᬫᬶᬢᬶᬮᬵᬥᬶᬭᬵᬚ᭄ᬬ᭞
ᬫᬗ᭄ᬓᬢ᭄ᬲᬕᭀᬭᬯᬲᬶᬭᬂᬚᬦᬓᬵᬃᬧᬦᬸᬗ᭄ᬲᬸᬂ᭞
ᬦᬵᬦᬵᬧ᭄ᬭᬓᬵᬭᬧᬦᬫᬸᬬ᭄‌ᬧᬭᬶᬪᭀᬕᬬᭀᬕ᭄ᬬ᭞
ᬫᭀᬚᬃᬢᬲᬂᬚᬦᬓᬭᬵᬚᬫᬸᬮᬢ᭄ᬲᬳᬃᬱ᭛

ᬳᬾᬦᬵᬣᬲᬂᬦᬺᬧᬢᬶᬰᬹᬭᬫᬳᬵᬧ᭄ᬭᬪᬵᬯ᭞
ᬥᬃᬫ᭄ᬫᬵᬃᬣᬓᬵᬫᬕᬯᬬᭂᬦ᭄ᬢᬸᬯᬶᬤᬾᬦᬭᬾᬦ᭄ᬤ᭄ᬭ᭞
ᬫᬶᬢ᭄ᬭᬳ᭄ᬬᬗᬶᬦ᭄ᬤ᭄ᬭᬓᬶᬢᬤᬾᬯᬢᬢᬸᬮ᭄ᬬᬲᬵᬓ᭄ᬱᬵᬢ᭄᭞
ᬪᬵᬕ᭄ᬬᬦ᭄ᬢᭂᬫᭂᬦ᭄ᬓᬫᬶᬟᬢᭂᬂᬦᬭᬦᬵᬣᬫᬗ᭄ᬓᬾ᭛

ᬭᬵᬦᬓ᭄ᬦᬭᬾᬦ᭄ᬤ᭄ᬭᬕᬸᬡᬫᬵᬦ᭄ᬢᬲᬸᬰᬷᬮᬰᬓ᭄ᬢᬶ᭞
ᬲᬂᬭᬵᬫᬤᬾᬯᬢᬫᬢᬦ᭄ᬧᬧᬟᬾᬭᬶᬓᬂᬭᬵᬢ᭄᭞
ᬲᬷᬢᬵᬬᬪᬓ᭄ᬢ᭄ᬬᬭᬶᬬᬦᬓ᭄ᬦᬭᬦᬵᬣᬢᬦ᭄ᬮᬾᬦ᭄᭞
ᬦᬵᬳᬦ᭄ᬧ᭄ᬭᬬᭀᬚᬦᬦᬭᬾᬦ᭄ᬤ᭄ᬭᬧᬶᬦᬾᬢ᭄ᬫᬭᬵᬗ᭄ᬓᬾ᭛

ᬦᬵᬮᬶᬂᬦᬶᬭᭀᬫᭂᬢᬸᬢᬲᬂᬯᬭᬭᬵᬚᬓᬦ᭄ᬬᬵ᭞
ᬧᬳ᭄ᬬᬲ᭄ᬳᬸᬯᬸᬲ᭄ᬳᬦᬓᬩᬾᬄᬫᬲᭂᬓᬃᬲᬸᬕᬦ᭄ᬥ᭞
ᬫᬗ᭄ᬲᭃᬫᬦᭂᬫ᭄ᬩᬳᬶᬲᬶᬭᬂᬦᬭᬦᬵᬣᬓᬵᬮᬶᬄ᭞
ᬮᬵᬯᬦ᭄ᬲᬶᬭᬂᬦᬺᬧᬢᬶᬧᬹᬢ᭄ᬭᬲᬸᬭᬵᬫᬪᬤ᭄ᬭ᭛

ᬲᬵᬫ᭄ᬧᬸᬦ᭄ᬫᬦᭂᬫ᭄ᬩᬳᬤᬸᬮᬸᬃᬲᬶᬭᬓᬵᬃᬯ᭄ᬯᬫᬸᬗ᭄ᬕᬄ᭞
ᬗ᭄ᬓᬵᬦᬾᬗᬸᬫᬄᬧᬯᬭᬗᬦ᭄ᬧᬟᬳᬃᬱᬘᬶᬢ᭄ᬢ᭞
ᬫᬾᬭᬗᬶᬭᬂᬳᬦᬕᬶᬭᬂᬦᬶᬭᬬᬦ᭄ᬧᬲᬡ᭄ᬟᬶᬂ᭞
ᬢᬦ᭄ᬬᭀᬕ᭄ᬬᬬᬦ᭄ᬯᬸᬯᬸᬲᬯᬾᬄᬧᬢᬸᬭᬹᬦᬶᬭᬗ᭄ᬓᬵ᭛

ᬮᬸᬗ᭄ᬳᬵᬂᬓᬸᬍᬫ᭄ᬭᬳᬶᬦᬓᬵᬮᬯᬶᬚᬶᬮ᭄ᬳ᭄ᬬᬗᬃᬓ᭄ᬓ᭞
ᬫᬫ᭄ᬯᬶᬢ᭄ᬢᬲᬂᬤᬰᬭᬣᭀᬫᬸᬮᬶᬳᬾᬭ᭄ᬬᬬᭀᬥ᭄ᬬᬵ᭞
ᬮᬵᬯᬦ᭄‌ᬅᬦᬓ᭄ᬦᬶᬭᬢᬭᬵᬖᬯᬮᬓ᭄ᬱ᭄ᬫᬡᬵᬫ᭄ᬢᬄ᭞
ᬲᬷᬢᬵᬢᬸᬫᬹᬢ᭄ᬲᬧᬭᬶᬘᬵᬭᬧᬋᬂ‌ᬉᬫᬗ᭄ᬓᬢ᭄᭛

ᬮᬵᬯᬦ᭄‌ᬅᬫᬵᬢ᭄ᬬᬪᬝᬫᬦ᭄ᬢ᭄ᬭᬶᬓᬩᬾᬄᬫᬦᬸᬗ᭄ᬕᬂ᭞
ᬮᬸᬗ᭄ᬳᬵᬲᬶᬭᬵᬢᬮᬶᬯᬢᬶᬂᬯᬦᬤᬾᬰᬭᬵᬫ᭄ᬬ᭞
ᬓᬵᬯᬶᬢ᭄ᬳᬦᬧ᭄ᬯᬫᬗᬯᬶᬢ᭄ᬯᬶᬓᬸᬭᭀᬤ᭄ᬭᬭᬹᬧ᭞
ᬧᬜ᭄ᬚᬂᬦ᭄ᬬᬯᬓ᭄ᬦᬶᬭᬲᬢᬮ᭄ᬫᬫᬶᬓᬸᬮ᭄ᬢᬮᬗ᭄ᬓᬧ᭄᭛

ᬯᭀᬓ᭄ᬩ᭄ᬭᬶᬲ᭄ᬓᬸᬫᬶᬲ᭄ᬦᬶᬭᬧᬶᬰᬗ᭄ᬕᬚᬝᬵᬦᬶᬭᬵᬯ᭄ᬬᬂ᭞
ᬲᬂᬭᬵᬫᬪᬃᬕ᭄ᬕᬯᬗᬭᬦ᭄‌ᬇᬭᬢᬦ᭄ᬳᬦᭀᬮᬶ᭞
ᬲᬗ᭄ᬓᬾᬧ᭄ᬲᭂᬦᬤ᭄ᬥ‌ᬉᬫᬲᭃᬢᬫᬧᬢ᭄ᬭᬬᬸᬤ᭄ᬥ᭞
ᬫᭀᬚᬃᬦᬶᬭᬵᬤᬭᬯᬸᬯᬸᬲ᭄ᬦᬶᬭᬢᬦ᭄ᬳᬦᬢ᭄ᬯᬂ᭛

ᬐᬭᬵᬫᬤᬾᬯ‌ᬅᬓᬸᬭᬵᬫᬗᬭᬦ᭄ᬓᬸᬭᬶᬂᬭᬵᬢ᭄᭞
ᬬᬦ᭄ᬰᬓ᭄ᬢᬶᬓᭀᬧᬧᬕᬓᭂᬦ᭄ᬦᬓᬸᬬᬦ᭄ᬧ᭄ᬭᬯᬷᬭ᭞
ᬓᭀᬫᬵᬢ᭄ᬬᬤᬾᬗ᭄ᬓᬸ‌ᬅᬣᬯᬵ‌ᬅᬓᬸᬫᬵᬢ᭄ᬬᬤᬾᬫᬸ᭞
ᬯᭂᬡ᭄ᬝᬂᬮᬭᬲ᭄ᬓᬸᬬᬤᬶᬬᬦ᭄ᬢᬸᬳᬸᬰᬓ᭄ᬢᬶᬫᬵᬦ᭄ᬢ᭛

ᬦᬵᬮᬶᬂᬦᬶᬭᬂᬧᬭᬰᬸᬭᬵᬫᬫᬧᬢ᭄ᬭᬬᬸᬤ᭄ᬥ᭞
ᬲᬷᬢᬵᬕᭂᬮᬵᬦᬓᬸᬫᭂᬢᭂᬃᬢᬫᬦᭀᬦᬧᬹᬃᬯ᭄ᬯ᭞
ᬫᭀᬚᬃᬢᬲᬂᬤᬰᬭᬢᬵᬲᬶᬫᬦᭂᬫ᭄ᬩᬦᭂᬫ᭄ᬩᬄ᭞
ᬲᬗ᭄ᬓᬭ᭄ᬬᬲᬶᬄᬦᬶᬭᬫᬧᬸᬢ᭄ᬭᬮᬯᬦ᭄ᬫᬫᬦ᭄ᬢᬸ᭛

ᬳᬾᬚᬵᬫᬤᬕ᭄ᬦᬶᬓᬶᬢᬰᬓ᭄ᬢᬶᬕᬳᬦ᭄‌ᬭᬶᬓᬾᬂᬭᬵᬢ᭄᭞
ᬓ᭄ᬯᬾᬄᬰᬓ᭄ᬢᬶᬫᬵᬦ᭄ᬢᬭᬢᬸᬰᬷᬃᬡ᭄ᬦᬧᭂᬚᬄᬬᬤᬾᬦ᭄ᬢ᭞
ᬫᬳ᭄ᬬᬸᬦ᭄ᬢᬫᬧ᭄ᬭᬗᬧᬸᬯᬶᬄᬓᬮᬯᬦ᭄ᬲᬶᬭᬵᬫ᭞
ᬢᬦ᭄ᬬᭀᬕ᭄ᬬᬤᬾᬦ᭄ᬢᬬᬭᬭᬬ᭄‌ᬢᬸᬯᬶᬳᬷᬦᬰᬓ᭄ᬢᬶ᭛

ᬦᬵᬮᬶᬂᬦᬭᬵᬥᬶᬧᬫᬫᬶᬦ᭄ᬢᬓᬲᬶᬄᬫᬦᬦ᭄ᬢ᭄ᬯ᭞
ᬢᬦ᭄ᬧᬵᬋᬗᭃᬧᬭᬰᬸᬭᬵᬫᬲᬶᬭᬵᬪᬶᬫᬵᬦ᭞
ᬲᬗ᭄ᬓᬵᬭᬶᬤᬃᬧ᭄ᬧᬦᬶᬭᬢᬦ᭄ᬧᬦᬳᬵᬦᬳᬵᬯ᭄ᬯᬂ᭞
ᬢᬵᬰᬓ᭄ᬢᬶᬮᬶᬂᬦᬶᬭᬯᬦᬾᬄᬲᬶᬭᬓᬾᬯᬮᬵᬢᬄ᭛

ᬮᬗ᭄ᬓᬧ᭄ᬦᬶᬭᬵᬢᬶᬰᬬᬤᬶᬩ᭄ᬬᬫᬕᭃᬗᬧᬜ᭄ᬚᬂ᭞
ᬫ᭄ᬯᬂᬳ᭄ᬭᬹᬧᬯᬾᬄᬭᬶᬲᬶᬭᬲᬂᬦᬺᬧᬧᬸᬢ᭄ᬭᬭᬵᬫ᭞
ᬬᬧ᭄ᬯᬦ᭄ᬯᭂᬦᬂᬫᬬᬢᬶᬓᭀ‌ᬅᬮᬳᬵᬓᬸᬤᬾᬫᬸ᭞
ᬪᬓ᭄ᬢ᭄ᬬᬵᬓᬸᬮᬶᬂᬦᬶᬭᬫᬳᬵᬫᬫᬭᬷᬓ᭄ᬱᬰᬓ᭄ᬢᬶ᭛

ᬲᬂᬭᬵᬫᬤᬾᬯᬲᬶᬭᬰᬹᬭᬲᬸᬥᬷᬭᬫᬗ᭄ᬲᭃ᭞
ᬢᬗ᭄ᬕᬧ᭄ᬢᬶᬓᬂᬮᬭᬲᬕᭃᬂᬫᬤᬸᬮᬸᬃᬢᬢᬗ᭄ᬕ᭄ᬯᬦ᭄᭞
ᬰᬷᬖ᭄ᬭᬵᬃᬯᬢᭂᬓ᭄‌ᬬᬓᬯᭂᬦᬂᬢᬸᬫᬶᬳᬂᬢᬶᬓᬂᬳ᭄ᬭᬹ᭞
ᬲᬂᬚᬵᬫᬤᬕ᭄ᬦᬶᬫᬯᭂᬦᭂᬲ᭄ᬳᬸᬫᭂᬦᭂᬂᬓᬧᬹᬳᬦ᭄᭛

ᬲᬂᬭᬵᬫᬪᬵᬃᬕ᭄ᬕᬯ‌ᬅᬧᬦ᭄ᬢᬢᬸᬚᬸᬗ᭄ᬓᬸᬮᬶᬗ᭄ᬢ᭞
ᬬᬧ᭄ᬯᬦ᭄ᬕᬸᬮᬹᬦ᭄ᬢᬧᬦᬳᭂᬦ᭄ᬬᬤᬶᬬᬦ᭄ᬳᬢᬶᬦ᭄ᬢ᭞
ᬢᬦ᭄ᬤᬤ᭄ᬬᬦᬶᬲ᭄ᬨᬮ‌ᬇᬓᬾᬓᬶᬢᬫᬢ᭄ᬬᬤᬾᬗ᭄ᬓᬸ᭞
ᬬᬧ᭄ᬯᬦ᭄ᬧᬮᬡ᭄ᬟᬸᬗᬫᬦᭂᬫ᭄ᬩᬳᬪᬓ᭄ᬢ᭄ᬬᬲᭀᬚᬭ᭄᭛

ᬫᬾᬭᬂᬲᬶᬭᬂᬧᬭᬰᬸᬭᬵᬫᬕᭂᬮᬵᬦᬓᬾᬧ᭄ᬯᬦ᭄᭞
ᬢᬺᬱ᭄ᬡᬲᬶᬭᬾᬂᬳᬸᬭᬶᬧᬲᬶᬄᬯᭂᬓᬲᬦ᭄ᬢᬫᭀᬚᬭ᭄᭞
ᬲ᭄ᬯᬃᬕ᭄ᬕᬵᬗ᭄ᬓᬸᬤᬶᬩ᭄ᬬ‌ᬇᬭᬸᬳᬸᬃᬧᬗᬳᬵᬳ᭄ᬬᬗᬶᬦ᭄ᬤ᭄ᬭ᭞
ᬬᬾᬓᬵᬢ᭄ᬧᬦᬄᬳᬶᬮᬗᬓᭂᬦ᭄ᬫᬭᬢᬓ᭄ᬧᬭᬗ᭄ᬓᬵ᭛

ᬦᬵᬮᬶᬂᬦᬶᬭᬂᬧᬭᬰᬸᬭᬵᬫᬦᭂᬳᭂᬃᬢᬮᬸᬗ᭄ᬳᬵ᭞
ᬫᬾᬭᬂᬢᬸᬫᭀᬦᬫᬸᬓᬲᬂᬦᬺᬧᬧᬹᬢ᭄ᬭᬭᬵᬫ᭞
ᬫᬳ᭄ᬬᬵ‌ᬇᬓᬂᬩᬮᬓᬩᬾᬄᬦ᭄ᬬᬳᬸᬫᬸᬂᬧᬟᬵᬢ᭄ᬭᬶ᭞
ᬲᬂᬫᬿᬢᬶᬮᬷᬲᬶᬭᬲᬳᬃᬱᬫᬭᬶᬃᬫᬓᬶᬗ᭄ᬓᬶᬂ᭛

᭛ᬫᬵᬮᬶᬦᬷ᭛᭝᭒᭟᭗᭘
 ⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ ᭝᭑᭕

ᬅᬣᬭᬶᬲᭂᬟᬾᬗᬶᬓᬵᬲᬂᬪᬵᬃᬕ᭄ᬕᬯᬵᬮᬄᬬᬮᬸᬗ᭄ᬳᬵ᭞
ᬤᬰᬭᬣᬲᬶᬭᬳᬃᬱᬵᬦ᭄ᬓᭀᬮᬓᭂᬦ᭄ᬧᬹᬢ᭄ᬭᬭᬵᬫ᭞
ᬓ᭄ᬭᬫᬮᬸᬫᬓᬸ‌ᬉᬫᬗ᭄ᬓᬢ᭄ᬢᬸᬗ᭄ᬕᬗᬦ᭄ᬓᬧ᭄ᬯᬫᬗ᭄ᬭᬧ᭄᭞
ᬲᬢᭂᬓᬦᬶᬭᬲᬶᬦᬸᬗ᭄ᬲᬸᬂᬤᬾᬦᬶᬓᬂᬯ᭄ᬯᬂᬭ᭄ᬬᬬᭀᬥ᭄ᬬᬵ᭛᭐᭛

᭛᭐᭛ᬢᬺᬢᬶᬬᬲ᭄ᬲᬃᬕ᭄ᬕᬄ᭛᭐᭛
᭛ᬧᬺᬣᬶᬯᬷᬢᬮ᭛᭝᭓᭟
 ⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ ᭝᭑᭗

ᬤᬢᬾᬂᬧ᭄ᬯᬫᬳᬭᬵᬚᬲᬂᬤᬰᬭᬣᬭ᭄ᬬᬬᭀᬥ᭄ᬬᬵᬫ᭄ᬧᬸᬭ᭞
ᬇᬦᬲ᭄ᬢᬸᬢᬶᬢᬲᬂᬦᬭᬾᬦ᭄ᬤ᭄ᬭᬲᬸᬢᬭᬵᬫᬤᬾᬦᬶᬂᬲᬭᬵᬢ᭄᭞
ᬅᬧᬦ᭄‌ᬇᬮᬗᬓᭂᬦ᭄ᬫᬸᬲᬸᬄᬦᬶᬭᬫᬳᬵᬃᬱᬶᬭᬶᬂ‌ᬆᬰ᭄ᬭᬫ᭞
ᬮᬯᬦ᭄ᬧᬭᬰᬸᬭᬵᬫᬰᬓ᭄ᬢᬶᬢᬸᬯᬶᬲᭀᬭᬢᬄᬤᬾᬦᬶᬭ᭛

ᬢᬢᬦ᭄ᬳᬦᬯᬦᬾᬳᬦᬸᬂᬧᬶᬦᬸᬚᬶᬤᬾᬦᬶᬓᬂᬯ᭄ᬯᬂᬓᬩᬾᬄ᭞
ᬦᬭᬾᬦ᭄ᬤ᭄ᬭᬲᬸᬢᬭᬵᬫᬤᬾᬯᬲᬶᬭᬰᬓ᭄ᬢᬶᬢᬵᬢᬦ᭄ᬓᬮᬾᬦ᭄᭞
ᬅᬫᬵᬢ᭄ᬬᬪᬝᬫᬦ᭄ᬢ᭄ᬭᬶᬢᬸᬱ᭄ᬝᬫᬕᬶᬭᬂᬧᬟᬵᬗᬲ᭄ᬢᬸᬢᬶ᭞
ᬲᬶᬭᬾᬓᬦ‌ᬇᬦᬶᬱ᭄ᬝᬶᬭᬢ᭄ᬯᬦᬶᬓᬦᬵᬗᬬᭀᬥ᭄ᬬᬵᬧᬸᬭ᭛

ᬲᬫᬗ᭄ᬓᬦᬦᬭᬾᬦ᭄ᬤ᭄ᬭᬲᬂᬤᬰᬭᬣᬵᬲᬶᬳᬃᬱᬵᬕᬶᬭᬂ᭞
ᬲᬶᬭᬵᬫᬚᬸᬕᬭᬢ᭄ᬯᬢᬦ᭄ᬲᬶᬪᬭᬢᬧ᭄ᬯᬦᬮᬶᬂᬦᬶᬭ᭞
ᬧ᭄ᬭᬰᬵᬲ᭄ᬢᬓᬋᬗᭃᬧᬭᬫ᭄ᬧᬭ‌ᬉᬚᬃᬦᬭᬾᬦ᭄ᬤ᭄ᬭᬵᬧᬕᭂᬄ᭞
ᬲᬫᬵᬧ᭄ᬢᬯᬶᬦᬭᬄᬢᬶᬓᬂᬩᬮᬓᬩᬾᬄᬭ᭄ᬬᬸᬚᬃᬲᬂᬧ᭄ᬭᬪᬸ᭛

ᬅᬦᬾᬓᬲᬚᬶᬲᬗ᭄ᬕ᭄ᬭᬳᬾᬓᬗᬪᬶᬱᬾᬓᬬᭀᬫᬾᬄᬢᭂᬓᬵ᭞
ᬲᬶᬦᬗ᭄ᬕ᭄ᬭᬳᬲᬧᬵᬤᬧᬵᬝᬫᬡᬶᬫᬸᬔ᭄ᬬᬲᬶᬗ᭄ᬳᬵᬲᬦ᭞
ᬮᬯᬦ᭄ᬓᬦᬓᬓᬸᬫ᭄ᬪᬢᬷᬃᬣᬬ‌ᬇᬲᬶᬦ᭄ᬬᬲᬵᬫ᭄ᬧᬸᬦ᭄ᬫᬯᬶᬢ᭄᭞
ᬕᬶᬦᭀᬫᬬ‌ᬇᬓᬂᬲᬪᬵᬲᬶᬦᬯᬸᬭᬦ᭄ᬢᬕᬦ᭄ᬥᬵᬓ᭄ᬱᬢ᭛

ᬲᬸᬕᬦ᭄ᬥᬓᬸᬫᬸᬓᬸᬲᬲᬂ‌ᬅᬲᭃᬧ᭄‌ᬬᬢᬶᬦᬢᬵᬓᬩᬾᬄᬢᬹᬢ᭄ᬲᬶᬲᬷ᭞
ᬓᬸᬓᬸᬲ᭄ᬦ᭄ᬬᬫᬯᭂᬮᬸᬦ᭄ᬯᭂᬮᬸᬦ᭄ᬕᬸᬕᬸᬮᬥᬹᬧᬕᬦ᭄ᬥᭀᬢ᭄ᬓᬘ᭞
ᬲᭂᬓᬃᬲᬸᬭᬪᬶᬘᬵᬫ᭄ᬧᬓᬵᬲᬦᬲᬸᬕᬦ᭄ᬥᬮᬸᬫ᭄ᬭᬵᬫᬭᬹᬫ᭄᭞
ᬮᬯᬦ᭄ᬥ᭄ᬯᬚᬧᬢᬵᬓᬓᭀᬫᬮᬓᭂᬮᬩ᭄ᬦ᭄ᬬᬤᬾᬦᬶᬂ‌ᬅᬗᬶᬦ᭄᭛

ᬲᭂᬟᭂᬂᬦᬶᬭᬓᬶᬦᬵᬃᬬ᭄ᬬᬭᬢ᭄ᬯᬗᬪᬶᬱᬾᬓᬬᭀᬫᬾᬄᬢᭂᬓᬵ᭞
ᬕᭂᬮᬵᬦᬲᬶᬭᬲᬂᬦᬭᬾᬦ᭄ᬤ᭄ᬭᬖᬭᬶᬡᬷᬲᬶᬭᬂᬓᬾᬓᬬᬷ᭞
ᬅᬦᬓ᭄ᬦᬶᬭ‌ᬅᬢᬄᬲᬶᬭᬂᬪᬭᬢᬭᬢ᭄ᬯᬓᬳ᭄ᬬᬸᬦ᭄‌ᬇᬭ᭞
ᬅᬧᬦ᭄ᬧᬲᬫᬬᬦ᭄ᬲᭂᬟᭂᬂᬦᬶᬭᬲᬶᬦᭀᬫᬲᭀᬫᬄᬧ᭄ᬯᬯᬾᬄ᭛

ᬦ᭄ᬤᬢᬦ᭄ᬳᬦ‌ᬅᬦᬓ᭄ᬦᬶᬭᬵᬧᬭᬧᬭᬦ᭄ᬫᬭᬾᬲᬂᬓᬓᬶ᭞
ᬲᬶᬭᬂᬪᬭᬢᬢᬃᬯᭂᬭᬸᬄᬭ᭄ᬬᬗᭂᬦᬗᭂᬦ᭄‌ᬇᬭᬂᬓᬾᬓᬬᬷ᭞
ᬲᬶᬭᬵᬢᬚᬸᬕᬫᭀᬖᬓᬶᬫ᭄ᬩᬸᬭᬸᬢᬸᬫᭀᬦ᭄ᬲᬶᬭᬂᬭᬵᬖᬯ᭞
ᬅᬮᬄᬧ᭄ᬭᬘᬬᬭᬶᬂᬗᬸᬚᬃᬲᬫᬬᬦᬶᬂᬲᬸᬫᭀᬫᬄᬲᬶᬭ᭛

ᬫᬲᭃᬲᬶᬭᬭᬶᬲᬂᬦᬭᬵᬥᬶᬧᬫᬳᬵᬫᬫᬶᬖ᭄ᬦᬵᬦᬤᭀᬦ᭄᭞
ᬧᬶᬦᬶᬦ᭄ᬢᬦᬶᬭᬲᬂᬦᬭᬾᬦ᭄ᬤ᭄ᬭᬲᬸᬢᬭᬵᬫᬫᬸᬗ᭄ᬕᬾᬗᬮᬲ᭄᭞
ᬅᬦᬓ᭄ᬦᬶᬭ‌ᬅᬢᬄᬬᬭᬢ᭄ᬯᬓᬳᬋᬧ᭄ᬦᬶᬭᬂᬓᬾᬓᬬᬷ᭞
ᬕᭂᬮᬵᬦᬢᬦᬭᬾᬦ᭄ᬤ᭄ᬭᬲᬂᬤᬰᬭᬣᬵᬰᬓᬾᬧ᭄ᬯᬦ᭄ᬲᬶᬭ᭛

ᬲᬯᬾᬢ᭄ᬦᬶᬓᬦᬲᬢ᭄ᬬᬲᬂᬧ᭄ᬭᬪᬸᬓᬶᬦᭀᬦ᭄ᬗᬦᬓ᭄ᬫᬶᬗ᭄ᬕᬢ᭞
ᬓᬤᬶᬧ᭄ᬯᬬ‌ᬇᬮᬂᬂ‌ᬅᬲᬶᬄᬦᬶᬭᬳᬶᬟᭂᬧ᭄ᬦᬶᬓᬂᬯ᭄ᬯᬂᬓᬩᬾᬄ᭞
ᬕᭂᬮᬵᬦᬫᬗᬭᬂᬗᬮᬄᬲᬮᬳᬲᬵᬢᬶᬫᭀᬳᬵᬗᭂᬲᬄ᭞
ᬫᬳᭃᬫ᭄ᬢᬲᬳᬦᬦ᭄ᬬᬓᬧ᭄ᬯ‌ᬉᬫᬲᭃᬭᬶᬲᬂᬭᬵᬖᬯ᭛

ᬅᬳᭀᬮᬮᬸᬮᬮᬶᬲ᭄ᬦᬭᬾᬦ᭄ᬤ᭄ᬭᬢᬫᬢᬦ᭄ᬧᬦᭀᬮᬶᬄᬕᬸᬡ᭞
ᬮᬯᬦ᭄ᬪᬭᬢᬤᬸᬱ᭄ᬝᬳᬵᬄᬮᬮᬸᬕᭂᬍᬄᬦᬶᬭᬂᬓᬾᬓᬬᬷ᭞
ᬦᬳᬦ᭄‌ᬬᬢᬯᬸᬯᬸᬲ᭄ᬦ᭄ᬬᬯᭂᬄᬭᬶᬳᬭᬾᬧᬦ᭄‌ᬇᬭᬂᬭᬵᬖᬯ᭞
ᬢᬸᬫᬹᬢ‌ᬉᬫᬭᬾᬗᬮᬲ᭄ᬓᬶᬭᬓᬶᬭᬦ᭄ᬬᬢᬦ᭄ᬓᬦ᭄ᬢᬸᬦ᭛

ᬲᬸᬥᬷᬭᬢᬲᬶᬭᬂᬦᬺᬧᬵᬢ᭄ᬫᬚᬯᬯᬂᬢᬫᭀᬚᬃᬲᬶᬭ᭞
ᬮᬓᬶᬗ᭄ᬓᬸᬲᬳᬦᬦ᭄ᬢᬳᬬ᭄ᬯᬫᬮᬭᬵᬓ᭄ᬧᬭᬾᬓᬵᬗᬮᬲ᭄᭞
ᬅᬧᬦ᭄‌ᬇᬓᬦ‌ᬆᬚ᭄ᬜᬲᬂᬧ᭄ᬭᬪᬸ‌ᬅᬦᬸᬕ᭄ᬭᬳᬾᬓᬶᬦ᭄ᬢᭂᬓ᭞
ᬧ᭄ᬭᬬᭀᬚᬦᬦᬶᬓᬂ‌ᬅᬦᬓ᭄ᬕᬸᬫᬯᬬᬂᬧᬓᭀᬦᬶᬂᬩᬧ᭛

ᬅᬧᬦ᭄ᬲᬶᬭᬫᬫᭂᬢ᭄ᬯᬓᭂᬦ᭄ᬲᬶᬭᬫᬯᬾᬄᬯ᭄ᬭᬸᬳᬾᬂᬮᭀᬃᬓᬶᬤᬸᬮ᭄᭞
ᬲᬶᬭᬾᬓᬫᬗᬶᬗᬹᬭᬸᬫᬓ᭄ᬱᬭᬶᬓᬦᬵᬗᬦᬓ᭄‌ᬭᬶᬂᬪᬬ᭞
ᬅᬕᭃᬂᬧᬗᬸᬧᬓᬵᬭᬲᬂᬧ᭄ᬭᬪᬸᬫᬢᬂᬦ᭄ᬬᬢᬕ᭄ᬮᬗ᭄ᬖᬦ᭞
ᬍᬳᭃᬂᬫᬢᬶᬫᬶᬲᬦ᭄ᬫᬶᬲᬦ᭄ᬲᬓᬭᬶᬓᬂᬯᬶᬳᬂᬭᬶᬂᬩᬧ᭛

ᬢᬸᬮᬶᬄᬢᬲᬳᬦᬦ᭄ᬢᬳᬬ᭄ᬯᬢᬲᬰᭀᬓᬤᬾᬦᬶᬗ᭄ᬳᬸᬮᬸᬦ᭄᭞
ᬅᬭᬶᬗ᭄ᬓᬸᬬᬲᬶᬯᬶᬦ᭄ᬢᬲᬂᬪᬭᬢᬭᬢ᭄ᬯᬢᬦ᭄ᬲᬗ᭄ᬰᬬ᭞
ᬅᬧᬦ᭄ᬦᬓᬸ‌ᬇᬓᬵᬂᬭᬢᬸᬡ᭄ᬟᬢᬸ‌ᬅᬭᬶᬗ᭄ᬓᬸᬢᬵᬢᬃᬓᬮᬾᬦ᭄᭞
ᬮᬯᬦ᭄ᬲᬶᬭᬦᬭᬾᬦ᭄ᬤ᭄ᬭᬢᬗ᭄ᬕᬸᬳᬦᬳᬬ᭄ᬯᬰᭀᬓᬗ᭄ᬳᬢᬶ᭛

ᬦᬳᬦ᭄‌ᬇᬓᬦᬮᬶᬂᬦᬶᬭᬓ᭄ᬭᬫᬫᬤᭂᬕ᭄ᬢᬮᬸᬗ᭄ᬳᬵᬲᬶᬭ᭞
ᬮᬯᬦ᭄‌ᬅᬭᬶᬦᬶᬭᬵᬢᬮᬓ᭄ᬱ᭄ᬫᬡᬢᬸᬫᬹᬢ᭄ᬲᬶᬭᬂᬫᬿᬢᬶᬮᬷ᭞
ᬲᬸᬫᬦ᭄ᬢ᭄ᬭᬶᬫᬧᬢᬶᬄᬲᬶᬭᬵᬗᬢᭂᬭᬓᭂᬦ᭄ᬧᬭᬾᬓᬵᬗᬮᬲ᭄᭞
ᬮᬯᬦ᭄ᬲᬳᬦᬲᬂᬲᬸᬫᬵᬥ᭄ᬬᬲᬶᬭᬭᬢ᭄ᬯᬬᬵᬲᬶᬄᬢᬸᬫᬹᬢ᭄᭛

ᬟᬢᭂᬂᬲᬶᬭᬭᬶᬓᬵᬗᬮᬲ᭄‌ᬭᬶᬢᬫᬲᬵᬫᬳᬵᬭᬵᬫ᭄ᬬᬬ᭞
ᬮᬮᬸᬂᬤᬶᬯᬲᬫᬗ᭄ᬳᬶᬦᭂᬧ᭄ᬲᬶᬭᬭᬶᬓᬵᬗᬮᬲ᭄ᬪᬷᬱᬡ᭞
ᬭᬶᬦᬵᬓ᭄ᬱᬦᬶᬭᬢᬾᬓᬦᬂᬩᬮᬓᬩᬾᬄᬧᬶᬚᬾᬃᬬᬵᬢᬸᬭᬹ᭞
ᬯᬗᬸᬡ᭄ᬟᬳᬶᬦᬰᬷᬖ᭄ᬭᬫᬶᬗ᭄ᬕᬢᬗᭂᬦᭂᬲ᭄ᬢᬲᬂᬭᬵᬖᬯ᭛

ᬲᬶᬭᬂᬢᬭᬸᬡᬮᬓ᭄ᬱ᭄ᬫᬡᬵᬫᬶᬮᬸᬮᬯᬦ᭄ᬲᬶᬭᬂᬫᬿᬣᬶᬮᬷ᭞
ᬢᬢᬦ᭄ᬳᬦᬯᭂᬭᬸᬄᬲᭂᬟᭂᬂᬦᬶᬭᬦᬸᬫᬶᬗ᭄ᬕᬢᬗ᭄ᬗ᭄ᬲ᭄ᬳᬶᬮᬂ᭞
ᬕᭂᬮᬵᬦ‌ᬇᬓᬦᬂᬩᬮᬵᬦ᭄ᬧᬯᬸᬗᬸᬮᬾᬦ᭄ᬲᬸᬫᬦ᭄ᬢ᭄ᬭ᭄ᬬᬵᬗᬭᬂ᭞
ᬅᬧᬦ᭄ᬓᬳᬶᬮᬗᬦ᭄ᬢᬫᬦ᭄‌ᬯ᭄ᬭᬸᬳᬶᬯᭂᬓᬲ᭄ᬦᬶᬭᬂᬭᬵᬖᬯ᭛

ᬳᬸᬫᬸᬂᬬᬫᬦᬗᬶᬲ᭄‌ᬭᬶᬓᬵᬗᬮᬲᬮᬄᬫᬲᬵᬫ᭄ᬩᬢ᭄ᬫᬲᬹ᭞
ᬝᬢᬦ᭄‌ᬯ᭄ᬭᬸᬳᬶᬧᬫᬾᬢᬦᬦ᭄ᬬᬭᬶᬲᬶᬭᬂᬳᬶᬮᬂᬢᬦ᭄ᬓᬢᭀᬦ᭄᭞
ᬫᬮᬸᬬ᭄‌ᬢᬬᬓᬩᬾᬄᬫᬸᬮᬶᬄᬢᭂᬓᬭᬶᬓᭂᬂ‌ᬅᬬᭀᬥ᭄ᬬᬵᬧᬸᬭ᭞
ᬫᬦᬄᬦ᭄ᬬᬚᬸᬕᬢᬦ᭄ᬫᬸᬮᬶᬄᬫᬶᬮᬸᬢᬸᬫᬹᬢ᭄‌ᬭᬶᬲᬂᬭᬵᬖᬯ᭛

ᬮᬯᬦ᭄ᬲᬗᬧᬢᬶᬄᬲᬸᬫᬦ᭄ᬢ᭄ᬭᬶᬫᬭᬳᬸᬧ᭄ᬲᬶᬭᬾᬂᬮ᭄ᬯᬄᬫᬕᭃᬂ᭞
ᬮᬶᬦᬵᬮᬦᬦᬶᬭᬂᬫᬦᬄᬫᬓᬶᬦᬕᭃᬂᬢᬓᬶᬗ᭄ᬓᬶᬂᬦᬶᬭ᭞
ᬫᬸᬮᬶᬄᬢᬲᬶᬭᬢᬹᬢ᭄ᬳᬯᬦ᭄ᬭᬗᭂᬦᬗᬾᬦ᭄ᬢᬲᬂᬭᬵᬖᬯ᭞
ᬟᬢᭂᬂᬲᬶᬭᬭᬶᬓᬵᬗᬬᭀᬥ᭄ᬬᬧᬸᬭᬰᬹᬦ᭄ᬬᬢᬂᬭᬵᬢ᭄ᬳᬶᬟᭂᬧ᭄᭛

ᬫᬲᬸᬓ᭄ᬲᬶᬭᬭᬶᬓᬂᬓᬟᬢ᭄ᬯᬦᬸᬫᬲᭃᬭᬶᬲᬂᬪᬹᬧᬢᬶ᭞
ᬫᬸᬮᬢ᭄ᬧ᭄ᬯᬦᬭᬦᬵᬣᬲᬂᬤᬰᬭᬣᬵᬗᬭᬂᬫᬹᬃᬘ᭄ᬙᬶᬢ᭞
ᬅᬧᬦ᭄ᬫᬸᬮᬢᬶᬲᬂᬲᬸᬫᬦ᭄ᬢ᭄ᬭᬶᬚᬸᬕᬢᬃᬧᬭᭀᬯᬂᬲᬶᬭ᭞
ᬢᭂᬜᬸᬄᬳᬢᬶᬦᬶᬭᬵᬧᬲᬄᬭᬗᭂᬦᬗᭂᬦ᭄ᬮᬭᬦᬶᬂ‌ᬅᬦᬓ᭄᭛

ᬇᬦᬲ᭄ᬢᬸᬢᬶᬲᬶᬭᬾᬂᬤᬗᬹᬧᬶᬦᬸᬚᬶᬥᬷᬭᬢᬵᬢᬃ‌ᬍᬕᭃ᭞
ᬲᬳᬶᬱ᭄ᬡᬸᬳᬸᬫᭂᬦᭂᬂᬓᬸᬫᭃᬮᬓᭂᬦᬶᬓᬂᬮᬭᬵᬕᭃᬂᬢᭂᬫᭂᬦ᭄᭞
ᬫᭂᬦᬾᬭᬶᬧᬧᬲᬄᬦᬶᬭᬧ᭄ᬯᬬᬲᬳᬶᬱ᭄ᬡᬸᬢᬵᬢᬦ᭄ᬳᬦ᭞
ᬕᬸᬧᬾᬓᬧᬮᬸᬧᬸᬬ᭄‌ᬳᬶᬟᭂᬧ᭄ᬦᬶᬭᬳᬶᬮᬂᬓᬥᬷᬭᬦ᭄ᬦᬶᬭ᭛

ᬲᭂᬓᬸᬮ᭄ᬢᬭᬳᬋᬧ᭄‌ᬅᬲᬶᬂᬲᬭᬸᬫᬓᭂᬢ᭄ᬢᬸᬯᬷᬦᬵᬭ᭄ᬬᬓᭂᬦ᭄᭞
ᬫᬭᬶᬃᬧᬯᭂᬟᬶᬳᬦ᭄ᬫᬮᬶᬢ᭄‌ᬇᬦᬮᬧᬦ᭄ᬢᬶᬓᬂᬪᬹᬱᬡ᭞
ᬫᬳᬲ᭄ᬫᬩᬬᬗᬦ᭄ᬫᬦᬄᬦᬶᬭᬦᬓᬹᬂᬓᬶᬦᬸᬗ᭄ᬓᬸᬂᬚᬸᬕ᭞
ᬦᬳᬦ᭄ᬮᬓᬸᬫᬭᬾᬂᬢᬫᬦ᭄ᬲᬶᬭᬮᬸᬫᬵᬮᬦᬾᬓᬂᬫᬦᬄ᭛

ᬫᬓᬶᬦ᭄ᬧ᭄ᬯᬬᬫᬓᬹᬗᬶᬓᬂᬳᬢᬶᬕᭂᬮᬵᬦᬫᭀᬦᭂᬂ‌ᬅᬢᬄ᭞
ᬦᬭᬾᬦ᭄ᬤ᭄ᬭᬩᬭᬶᬩᬶᬦ᭄ᬫᬦᬄᬦᬶᬭᬢᬸᬫᭀᬦ᭄ᬢᬫᬦ᭄ᬭᬵᬫ᭄ᬬᬬ᭞
ᬯᬮᬶᬂᬦᬶᬭᬧᬗᭀᬱᬥᬵᬦ᭄ᬮᬸᬫᬶᬧᬸᬭᬵᬗᬸᬦᭂᬂᬭᬶᬂ‌ᬅᬦᬓ᭄᭞
ᬫᬸᬮᬶᬄᬲᬶᬭᬲᬓᬾᬂᬢᬫᬦ᭄ᬫᬮᬭᬓᬱ᭄ᬝᬧᬸᬄᬫᬹᬃᬘ᭄ᬙᬶᬢ᭛

ᬳᬦᬦ᭄ᬓᭂᬮᬸᬭᬶᬓᬂᬢᬶᬮᬵᬫ᭄ᬢᬸᬯᬶᬫᬮᬶᬢ᭄ᬫᬍᬫ᭄ᬩᬸᬢ᭄ᬫᬢᬷᬲ᭄᭞
ᬅᬯᬓ᭄ᬦᬶᬭᬮᬶᬦᬾᬧᬦᬾᬂᬲᬸᬮᬸᬭᬸᬲᭂᬃᬮᬯᬦ᭄ᬘᬡ᭄ᬟᬦ᭞
ᬦ᭄ᬤᬢᬦ᭄ᬧᬭᬱᬢᬦ᭄ᬧᬦᬷᬲᬶᬫᬧᬦᬲ᭄ᬓᬩᬾᬄᬬᬦ᭄ᬳᬶᬟᭂᬧ᭄᭞
ᬭᬶᬢᬷᬩ᭄ᬭᬦᬶᬓᬦᬵᬗᬸᬦᭂᬂᬤᬤᬶᬫᬸᬮᬶᬄᬲᬶᬭᬾᬂᬲ᭄ᬯᬃᬕ᭄ᬕᬯᬾᬄ᭛

ᬫᬯᬹᬫᬯᬮᬶᬓᬦ᭄ᬦᬦᬵᬓᭂᬩᬶᬦᬶᬭᬂᬦᬭᬾᬦ᭄ᬤ᭄ᬭᬵᬦᬗᬶᬲ᭄᭞
ᬕᭂᬮᬸᬂᬮᬶᬦᬸᬧᬸᬢᬦ᭄‌ᬅᬧᬸᬲ᭄ᬦ᭄ᬬ‌ᬉᬫᬸᬭᬾᬲᬯᬾᬢ᭄ᬦᬶᬂᬮᬭ᭞
ᬫᬡᬶᬓ᭄ᬓᬦᬓᬪᬹᬱᬡᬵᬤᬶᬲᭂᬲᭂᬭᬦ᭄ᬢᬶᬩᬵᬭᬶᬂ‌ᬍᬫᬄ᭞
ᬅᬧᬦ᭄ᬫᬕᬸᬮᬶᬗᬦ᭄ᬕᭂᬮᬵᬦᬫᬓᬸᬰᬵᬫᬲᬵᬫ᭄ᬩᬢ᭄ᬫᬲᬹ᭛

ᬅᬫᬵᬢ᭄ᬬᬪᬝᬫᬦ᭄ᬢ᭄ᬭᬶᬓᬧ᭄ᬯᬢᬫᬲᭃᬫᬳᭃᬫ᭄ᬳᭃᬫ᭄ᬓᬩᬾᬄ᭞
ᬲᬶᬭᬂᬪᬭᬢᬰᬷᬖ᭄ᬭᬬᬃᬮᬓᬸᬫᬸᬮᬶᬄᬳᬶᬦᬸᬦ᭄ᬤᬂᬟᬢᭂᬂ᭞
ᬢᬶᬦᭀᬦᬶᬭᬢᬶᬓᬂᬓᬟᬢ᭄ᬯᬦᬲᬫᬸᬦ᭄‌ᬬᬢᬶᬲ᭄ᬢᬶᬲ᭄ᬓᬩᬾᬄ᭞
ᬓᬤᬶᬧ᭄ᬯ‌ᬍᬩᬸᬭᬾᬓᬦᬂ‌ᬍᬩᬸᬳᬧᬦ᭄ᬢᬬᬵᬂᬤ᭄ᬯᬮ᭄ᬫᭂᬢᬸ᭛

ᬲᬕᬤ᭄ᬕᬤᬫᬦᬄᬦᬶᬭᬃᬮᬓᬸᬫᬲᬸᬓ᭄‌ᬭᬶᬗᬪ᭄ᬬᬦ᭄ᬢᬭ᭞
ᬉᬫᬸᬂᬲᬳᬦᬲᬂᬓᬧᬗ᭄ᬕᬸᬳᬦᬗᬶᬲ᭄ᬲᬸᬫᬸᬗ᭄ᬲᬸᬂᬲᬶᬭ᭞
ᬫᬢᬓ᭄ᬯᬦᬫᭂᬧᬾᬃᬲᬶᬭᬾᬓᬮᬭᬲᬂᬦᬭᬾᬦ᭄ᬤ᭄ᬭᬵᬃᬧᭂᬚᬄ᭞
ᬲᬢᭀᬭᬲᬶᬲᬶᬭᬵᬗᬶᬩᬹᬫᬭᬳᬓᭂᬦ᭄ᬲᬶᬭᬾᬲᬂ‌ᬅᬦᬓ᭄᭛

ᬳᬸᬯᬸᬲ᭄ᬦᬶᬭᬯᭂᬭᬸᬄᬭᬶᬳᬾᬢᬸᬦᬶᬭᬲᬂᬦᬭᬾᬦ᭄ᬤ᭄ᬭᬵᬃᬧᭂᬚᬄ᭞
ᬲᬭᭀᬱᬫᬕᭂᬍᬂᬲᬶᬭᬾᬗᬶᬩᬸᬫᬲᭃᬢᬫᭀᬚᬃᬲᬶᬭ᭞
ᬮᬸᬓᬦ᭄ᬓᬶᬢᬳᬭᬾᬩᬸᬦᬶᬃᬖᬺᬡᬳᬢᬶᬦ᭄ᬢᬤᬸᬱ᭄ᬝᬵᬕᭂᬍᬄ᭞
ᬯᭂᬦᬂᬓᬶᬢᬭᬸᬫᬸᬤ᭄ᬥᬓᬵᬃᬬ᭄ᬬᬦᬭᬦᬵᬣᬢᬵᬢᬃᬳᭂᬦᭂᬂ᭛

ᬅᬧᬓ᭄ᬨᬮᬭᬶᬲᬂᬢᬶᬕᬵᬃᬧᬭᬭᬶᬓᬵᬗᬮᬲ᭄ᬤᬸᬃᬕ᭄ᬕᬫ᭞
ᬓᬶᬢᬢ᭄ᬳᬦᬭᬶᬓᬵᬗᬬᭀᬥ᭄ᬬᬧᬶᬭᬕᭃᬗᬦᬷᬦᬓ᭄ᬢᬯᬾᬄ᭞
ᬓᬸᬦᬂᬓᬫᬶᬓᬩᬾᬳᬸᬫᬶᬮ᭄ᬯᬫᬢᬶᬤᬾᬦ᭄ᬢᬯᬾᬢ᭄ᬦᬶᬂᬮᬭ᭞
ᬅᬳᭀᬲᬨᬮᬤᬾᬦ᭄ᬢᬫᬵᬫ᭄ᬩᭂᬓᬸᬫᬢᬷᬂᬲᬭᬵᬢ᭄ᬢᬃᬫᬲᬶᬄ᭛

ᬗ᭄ᬳᬸᬮᬸᬦ᭄ᬦᬶᬓᬶᬓᬶᬦᭀᬦ᭄ᬢᬭᬢ᭄ᬯ‌ᬅᬧᬭᬦ᭄ᬕᬸᬡᬵᬦᬶᬂᬭᬢᬸ᭞
ᬬᬤᬶᬦ᭄ᬧᬫᬸᬳᬭᬵᬯᬶᬭᭀᬥ‌ᬉᬫᬮᬵᬓᭂᬦᬂᬭᬵᬢ᭄ᬓᬩᬾᬄ᭞
ᬮᬯᬦ᭄ᬦᬓᬸᬯᬶᬦᬾᬄᬢᬲᭀᬭ‌ᬅᬥᬫᬵᬲᬓᬾᬂᬮᬓ᭄ᬱ᭄ᬫᬡ᭞
ᬢᬸᬫᬹᬢ᭄‌ᬬᬤᬺᬟᬪᬓ᭄ᬢᬶᬢᬵᬭᬮᬗᬮᬂᬭᬶᬲᬂᬭᬵᬖᬯ᭛

ᬦᬳᬦ᭄ᬦᬶᬓᬦᬮᬶᬂᬦᬶᬭᬵᬗᬸᬫᬦᬸᬫᬦ᭄‌ᬭᬶᬲᬂᬓᬾᬓᬬᬷ᭞
ᬢᬢᬃᬕᭂᬋᬫᭂᬭᬢ᭄ᬯᬥᬷᬭᬲᬶᬭᬲᬢ᭄ᬬᬪᬓ᭄ᬢᬷᬂᬓᬓ᭞
ᬦᬶᬭᬦ᭄ᬢᬭᬳᬸᬫᬷᬲ᭄ᬢᬮᬸᬄᬦᬶᬭᬕᭂᬮᬵᬦᬯᬾᬢ᭄ᬦᬶᬂᬮᬭ᭞
ᬯᬯᬂᬲᬶᬭᬓᬢᬗ᭄ᬕᬸᬳᬦ᭄ᬫᬗᭂᬦᬗᭂᬦ᭄ᬧᭂᬚᬄᬲᬂᬧ᭄ᬭᬪᬸ᭛

ᬲᬶᬦᬦ᭄ᬢ᭄ᬯᬲᬶᬭᬤᬾᬦᬶᬓᬂᬩᬮᬓᬩᬾᬄᬮᬯᬦ᭄ᬲᬂ‌ᬇᬩᬸ᭞
ᬇᬮᬂᬮᬭᬦᬶᬭᬵᬮᬶᬮᬂᬳᬢᬶᬫᬳᭀᬫᬮᬸᬬ᭄‌ᬦᬶᬃᬫ᭄ᬫᬮ᭞
ᬅᬧᬦ᭄ᬧ᭄ᬭᬓᬺᬢᬶᬚᬵᬢᬶᬦᬶᬂᬤᬤᬶᬓᬩᬾᬄᬫᬢᬸᬗ᭄ᬢᬸᬂᬧᬢᬶ᭞
ᬬᬢᬾᬓᬦᬶᬦᬗᭂᬦᬗᭂᬦ᭄‌ᬇᬭᬳᬶᬮᬂᬢᬓᬶᬗ᭄ᬓᬶᬂᬦᬶᬭ᭛

ᬓᬶᬦᭀᬦᬶᬭᬢᬲᬂᬩᬮᬵᬥᬶᬓᬢᬸᬫᬸᬦ᭄ᬯᬲᬂᬪᬹᬧᬢᬶ᭞
ᬫᬰᭀᬘᬢᬫᬯᬾᬄᬢᬶᬍᬫ᭄ᬲᬶᬭᬭᬶᬓᬂᬢᬶᬮᬾᬫ᭄ᬦᬶᬂᬯᬸᬮᬦ᭄᭞
ᬲᬫᬵᬧ᭄ᬢᬫᬳᬭᬾᬧ᭄ᬢᬲᬂᬪᬭᬢᬫᬾᬢᬲᬂᬭᬵᬖᬯ᭞
ᬭᬶᬲᬢ᭄ᬬᬦᬶᬭᬪᬓ᭄ᬢᬶᬭᬶᬂᬓᬓᬢᬶᬭᬸᬦ᭄ᬦᬶᬓᬂᬭᬵᬢ᭄ᬓᬩᭂᬄ᭛

ᬮᬶᬫᬦ᭄ᬓᬸᬤᬮᬯᬦ᭄ᬭᬣᬧ᭄ᬭᬫᬸᬓᬦᬶᬂᬩᬮᬵᬦᬸᬂᬢᬸᬫᬹᬢ᭄᭞
ᬲᭂᬦᬤ᭄ᬥᬤᬸᬫᬸᬮᬸᬃᬲᬶᬭᬂᬪᬭᬢᬰᬷᬖ᭄ᬭᬮᬸᬗ᭄ᬳᬵᬲᬶᬭ᭞
ᬢᭂᬓᬧ᭄ᬯᬲᬶᬭᬭᬶᬂ‌ᬅᬮᬲ᭄ᬕᬚᬭᬣᬵᬰ᭄ᬯᬓᬧ᭄ᬯᬵᬦᬸᬲᬸᬧ᭄᭞
ᬫᬳᬲ᭄ᬲᬶᬭᬭᬶᬓᬵᬗᬮᬲ᭄‌ᬉᬫᬸᬮᬶᬲᬵᬓ᭄‌ᬭᬶᬲᬂᬭᬵᬖᬯ᭛

ᬭᬶᬧᬶᬗ᭄ᬕᬶᬭᬶᬓᬦᬂᬦᬤᬷᬭᬶᬢᬫᬲᬾᬭᬶᬓᬵᬤᬸᬃᬕ᭄ᬕᬫ᭞
ᬅᬮᬲ᭄ᬕᬳᬦᬕᬳ᭄ᬯᬭᬵᬕ᭄ᬭᬳᬕᬸᬳᬵᬦ᭄ᬬᬕᬫ᭄ᬪᬷᬭᬬ᭞
ᬮᬯᬦ᭄ᬓᬮᬶᬚᬸᬭᬂᬢᬺᬩᬶᬲ᭄ᬩᬶᬱᬫᬪᬷᬱᬡᬵᬮ᭄ᬯᬵᬗᬯᬶᬢ᭄᭞
ᬲᬶᬭᬂᬪᬭᬢᬢᬵᬢᬓᬸᬢ᭄ᬦᬶᬭ‌ᬅᬮᬄ‌ᬉᬫᬾᬢ᭄ᬲᬂᬓᬓ᭛

ᬢᬫᬦ᭄ᬓᬢᭂᬫᬸᬲᬂᬧᬶᬦᬾᬢ᭄ᬮᬸᬫᬓᬸᬲᬂᬫᬫᬾᬢ᭄ᬢᬃᬫᬗᬾᬮ᭄᭞
ᬢᭂᬫᬸᬂᬮ᭄ᬯᬳᬢᬶᬦᬶᬃᬫ᭄ᬫᬮᬵᬢᬶᬰᬬᬤᬶᬩ᭄ᬬᬕᬗ᭄ᬕᬵᬕᬳᬦ᭄᭞
ᬫᬡᬶᬓ᭄ᬲ᭄ᬨᬝᬶᬓᬘᬦ᭄ᬤ᭄ᬭᬓᬵᬡ᭄ᬝᬬᬧᬟᬦ᭄ᬬᬰᬸᬤ᭄ᬥᬵᬧᬸᬢᬶᬄ᭞
ᬓᬤᬶᬧ᭄ᬯᬬᬫᬦᬄᬦᬶᬭᬂᬪᬭᬢᬲᬢ᭄ᬬᬪᬓ᭄ᬢᬷᬂᬓᬓ᭛

ᬫᬸᬯᬄᬢᬫᬦᬸᬲᬸᬧ᭄‌ᬭᬶᬓᬵᬦ᭄ᬓᬢᭂᬫᬸᬢᬾᬓᬦᬂᬮ᭄ᬯᬄᬫᬕᭃᬂ᭞
ᬧ᭄ᬭᬢᬷᬢᬬᬫᬸᬦᬵᬗᬭᬦ᭄ᬬᬫᬓᬶᬭᬶᬲ᭄ᬳᬶᬮᬷᬦ᭄ᬬᬵᬳᭂᬦᬶᬂ᭞
ᬇᬲᭀᬃᬳᬦᬢᬲᬗ᭄ᬕᬫᬦ᭄ᬬᬓᬮᬯᬦ᭄ᬢᬕᬗ᭄ᬕᬵᬧᬸᬢᬶᬄ᭞
ᬓᬤᬶᬧ᭄ᬯᬬᬪᬝᬵᬭᬯᬶᬱ᭄ᬡᬸᬓᬮᬯᬦ᭄ᬪᬝᬵᬭᬾᬰ᭄ᬯᬭ᭛

ᬫᬸᬯᬄᬢᬫᬦᬸᬲᬸᬧ᭄ᬳᬦᬧ᭄ᬯᬧᬢᬧᬦ᭄ᬧᬶᬦᬗ᭄ᬕᬸᬄᬦᬶᬭ᭞
ᬲᬸᬪᬶᬓ᭄ᬱᬬᬫᬦᭀᬳᬭᬵᬰ᭄ᬭᬫᬦᬶᬭᬂᬪᬭᬤ᭄ᬯᬵᬚᬬ᭞
ᬲᭂᬟᭂᬂᬢᬶᬩᬢᬶᬩᬵᬗ᭄ᬮᬮᬸᬂᬤᬶᬯᬲᬓᬵᬮᬲᭀᬭᬾᬦ᭄ᬢᭂᬓ᭞
ᬫᬳᬵᬃᬱᬶᬲᬳᬰᬶᬲ᭄ᬬᬕᭀᬭᬯᬫᬲᭃᬫᬦᬸᬗ᭄ᬲᬸᬂᬲᬶᬭ᭛

ᬅᬦᬾᬓᬧᬦᬫᬸᬬ᭄‌ᬫᬳᬵᬃᬱᬶᬫᭂᬢᬸᬲᬗ᭄ᬓᬭᬶᬂᬬᭀᬕᬬ᭞
ᬅᬫᭀᬖᬫᬦᬸᬭᬸᬦ᭄ᬫᬦᭀᬚ᭄ᬜᬓᬬᬸᬧᬵᬭᬶᬚᬵᬢᬵᬤ᭄ᬪᬸᬢ᭞
ᬅᬲᬶᬂᬲᬓᬳᬋᬧ᭄ᬲᬫᬾᬦᬓᬧᬯᬾᬄᬦᬶᬭᬂᬧᬡ᭄ᬟᬶᬢ᭞
ᬅᬳᭀᬲᬨᬮᬦᬶᬂᬢᬧᬵᬢᬶᬰᬬᬲᬃᬯ᭄ᬯᬓᬵᬫᬧ᭄ᬭᬤ᭛

ᬅᬦᬵᬓᭂᬩᬶᬭᬶᬗᬶᬦ᭄ᬤ᭄ᬭᬮᭀᬓᬫᬦᬸᬭᬸᬦ᭄ᬮᬯᬦ᭄‌ᬅᬧ᭄ᬲᬭᬷ᭞
ᬬᬢᬾᬓᬫᬓᬸᬋᬦ᭄ᬓᬸᬭᬾᬦ᭄‌ᬭᬶᬲᬶᬭᬲᬂᬢᬫᬸᬬ᭄‌ᬓᬵᬤ᭄ᬪᬸᬢ᭞
ᬫᬩᬗ᭄ᬲᬶᬫᬗᬶᬤᬸᬂᬫᬓᬶᬦ᭄ᬦᬭᬫᬮᬵᬯᬸᬯᬷᬡᬵᬗᬶᬕᭂᬮ᭄᭞
ᬚᭂᬦᭂᬓ᭄ᬢᬲᬶᬭᬲᬂᬢᬫᬸᬬ᭄‌ᬤᬤᬶᬢᭂᬳᭂᬃᬫᬗᬦ᭄ᬢ᭄ᬬᬗ᭄ᬳᬶᬦᭂᬧ᭄᭛

ᬯᬗᬸᬡ᭄ᬟᬳᬶᬦᬰᬷᬖ᭄ᬭᬬᬃᬮᬓᬸᬫᬸᬯᬄ‌ᬉᬫᬾᬢ᭄ᬲᬂᬓᬓ᭞
ᬮᬯᬦ᭄ᬩᬮᬟᬢᭂᬂᬲᬶᬭᬾᬂᬢᬮᬕᬤᬶᬩ᭄ᬬᬫᬦ᭄ᬤᬵᬓᬶᬦᬷ᭞
ᬓᬣᬜ᭄ᬘᬦᬳᬦᬧ᭄ᬯᬦᬕ᭄ᬦᬯᬦᬯᬵᬲᬧᬗ᭄ᬕᬸᬄᬦᬶᬭ᭞
ᬲᬶᬭᭀᬫᬭᬳᬓᭂᬦ᭄ᬧ᭄ᬭᬤᬾᬰᬓᬳᬦᬦ᭄ᬦᬶᬭᬂᬭᬵᬖᬯ᭛

ᬧᬯᬶᬢ᭄ᬭᬳᬦᬘᬶᬢ᭄ᬭᬓᬹᬝᬕᬶᬭᬶᬤᬸᬃᬕ᭄ᬕᬫᬵᬯᬵᬦ᭄ᬫᬕᭃᬂ᭞
ᬫᬦᭀᬳᬭᬬᬭᬵᬫ᭄ᬬᬬᬾᬓᬓᬳᬦᬦ᭄ᬦᬶᬭᬂᬭᬵᬖᬯ᭞
ᬲᬳᬃᬱᬯᬶᬦᬭᬄᬢᬲᬂᬪᬭᬢᬰᬷᬖ᭄ᬭᬫᬗ᭄ᬓᬢ᭄ᬲᬶᬭ᭞
ᬮᬯᬦ᭄ᬩᬮᬓᬩᬾᬄᬫᬦᬾᬓ᭄ᬲᬶᬭᬭᬶᬓᬂᬕᬸᬦᬸᬂᬤᬸᬃᬕ᭄ᬕᬫ᭛

ᬉᬫᬾᬄᬦᬶᬭᬢᭂᬓᬵᬲᬲᬗ᭄ᬰᬬᬫᬸᬮᬢ᭄ᬢᬲᬂᬮᬓ᭄ᬱ᭄ᬫᬡ᭞
ᬯᬮᬶᬂᬦᬶᬭᬫᬸᬲᬸᬄᬟᬢᭂᬂᬭᬤᭂᬕᬓᭂᬦ᭄ᬢᬮᬗ᭄ᬓᬧ᭄ᬦᬶᬭ᭞
ᬲᭂᬦᬤ᭄ᬥᬧᬶᬦᬲᬸᬓ᭄ᬦᬶᬭᬂᬓᬯᬘᬬᬢ᭄ᬦᬥᬷᬭᬵᬗᬤᭂᬕ᭄᭞
ᬅᬮᬶᬲ᭄ᬦᬶᬭᬬᬘᬵᬮᬫᬵᬋᬗᬸᬮᬮᬵᬝᬓᬸᬫ᭄ᬭᬹᬓᭂᬦ᭛

ᬢᬶᬦᭀᬦᬶᬭᬬᬢᬃᬧᬲᬜ᭄ᬚᬢᬢᬬᬂᬕᬮᬄᬢᬵᬧᬧᬦ᭄᭞
ᬢᬸᬳᬸᬦ᭄ᬓᬸᬤᬮᬶᬫᬦ᭄ᬭᬣᬵᬤᬸᬮᬸᬤᬸᬮᬸᬃᬬᬫᬓ᭄ᬯᬾᬄᬚᬸᬕ᭛
ᬫᬓᬶᬦ᭄ᬢᬫᬧᬋ‌ᬵᬯᭂᬭᬸᬄᬲᬶᬭᬦᬶᬦᬭ᭄ᬬᬓᭂᬦ᭄ᬢᬂᬮᬭᬲ᭄᭞
ᬫᬲᭃᬲᬶᬭᬭᬶᬲᬂᬓᬓᬵᬯᬭᬯᬭᬄᬭᬶᬲᬂᬭᬵᬖᬯ᭛

ᬲᬶᬭᬂᬪᬭᬢᬰᬷᬖ᭄ᬭᬬᬃᬢᭂᬓᬫᬲᭃᬫᬦᬫ᭄ᬩᬄᬲᬶᬭ᭞
ᬮᬯᬦ᭄ᬩᬮᬦᬶᬭᬵᬯᬭᬄᬢᬲᬶᬭᬬᬃᬧᭂᬚᬄᬲᬂᬧ᭄ᬭᬪᬸ᭞
ᬲᬰᭀᬓᬫᬦᬗᬶᬲ᭄ᬳᬸᬫᬸᬂᬲᬶᬭᬓᬩᬾᬄᬲᬯᬾᬢ᭄ᬦᬶᬂᬮᬭ᭞
ᬅᬦᬦ᭄ᬢᬭᬫᬭᬶᬃᬫᬓᬶᬗ᭄ᬓᬶᬗᬭᬳᬸᬧ᭄ᬢᬫᬤ᭄ᬬᬸᬲ᭄ᬓᬩᬾᬄ᭛

ᬦᬭᬾᬦ᭄ᬤ᭄ᬭᬲᬸᬢᬭᬵᬫᬲᬵᬫ᭄ᬧᬸᬦᬭᬳᬸᬧ᭄ᬢᬫᭀᬚᬃᬲᬶᬭ᭞
ᬅᬭᬶᬗ᭄ᬓᬸᬪᬭᬢᬵᬢᬸᬮᬶᬄᬳᬭᬭᬶᬓᬂ‌ᬅᬬᭀᬥ᭄ᬬᬵᬧᬸᬭ᭞
ᬉᬚᬃᬳᬚᬶ‌ᬇᬓᬵᬤᬸᬫᬾᬳᬓᬸᬫᬭᬾᬗᬮᬲ᭄ᬢᬦ᭄ᬓᬮᬾᬦ᭄᭞
ᬓᬶᬢᬾᬓᬦᬕᬸᬫᬦ᭄ᬢ᭄ᬬᬭᬢ᭄ᬯᬬᬫᬢᬂᬦ᭄ᬬᬢᬢ᭄ᬲᬗ᭄ᬰᬬᬵ᭛

ᬮᬯᬦ᭄ᬓᬶᬢᬫᬕᭃᬂᬕᬸᬡᬦ᭄ᬢᬕᬡᬶᬢᬦ᭄ᬢᬢᬦ᭄ᬳᭂᬦ᭄ᬢ᭄ᬬᬬ᭞
ᬧ᭄ᬭᬯᬷᬭᬯᬶᬳᬶᬓᬦ᭄ᬓᬶᬢᬾᬗᬚᬶᬮᬯᬦ᭄ᬓᬮᬧ᭄ᬦᬶᬂᬦᬬ᭞
ᬫᬢᬂᬦ᭄ᬬᬓᬶᬢᬬᭀᬕ᭄ᬬᬭᬢ᭄ᬯᬲᬨᬮᬵᬦ᭄ᬲᬶᬯᬶᬦ᭄ᬭᬵᬓ᭄ᬱᬓᬵ᭞
ᬕᬸᬡᬦ᭄ᬢ‌ᬅᬧᬭᬦ᭄ᬕᬸᬡᬦ᭄ᬬᬬᬤᬶᬢᬦ᭄ᬕᬸᬡᬦᬶᬂᬭᬢᬸ᭛

ᬓᬸᬦᭂᬂᬬᬦᬍᬫᭂᬄᬧᬶᬭᬢ᭄ᬯᬭᬶᬳᬦᬗ᭄ᬓᬸᬫᬸᬗ᭄ᬕ᭄ᬯᬶᬂ‌ᬅᬮᬲ᭄᭞
ᬉᬚᬃᬓᬸᬧᬶᬢᬸᬳᬸᬦ᭄ᬢᬓᬾᬯᬮᬓᬶᬢᬵᬢᬪᬓ᭄ᬢ᭄ᬬᬵᬓᬓ᭞
ᬅᬯᬵᬲ᭄‌ᬬᬫᬸᬮᬶᬳᬵᬢᬮᬶᬗ᭄ᬓᬸᬓᬶᬢᬳᬬ᭄ᬯᬰᭀᬓᬗ᭄ᬳᬢᬶ᭞
ᬳᬦᬵᬢᬚᬸᬕᬭᬵᬓ᭄ᬱᬓᬵᬓᬶᬢᬭᬶᬓᬂᬓᬟᬢ᭄ᬯᬦ᭄‌ᬅᬭᬶ᭛

ᬦᬳᬦ᭄‌ᬬᬢᬯᬸᬯᬸᬲ᭄ᬦᬶᬭᬵᬢᬶᬰᬬᬥᬷᬭᬤᬶᬩ᭄ᬬᬂᬫᬦᬄ᭞
ᬯᭂᬦᬂᬦᬶᬭᬭᬸᬫᬵᬓ᭄ᬱᬲᬂᬩᬧᬭᬶᬓᬵᬓᬲᬢ᭄ᬬᬦ᭄‌ᬇᬭ᭞
ᬲᬫᬗ᭄ᬓᬦᬲᬶᬭᬂᬓᬶᬦᭀᬦ᭄ᬫᬸᬮᬶᬳᬭᬢ᭄ᬯᬢᬵᬢᬦ᭄‌ᬍᬕᭃ᭞
ᬲᬶᬭᬂᬪᬭᬢᬪᬓ᭄ᬢᬶᬭᬶᬂᬓᬓᬯᬯᬂᬢᬫᭀᬚᬃᬲᬶᬭ᭛

ᬧᬶᬭᬵ‌ᬇᬦᬓᬦᬶᬗ᭄ᬳᬸᬮᬸᬦ᭄ᬳᬦᬭᬶᬓᬂᬓᬟᬢ᭄ᬯᬦ᭄ᬓᬸᬦᭂᬂ᭞
ᬲᭂᬟᭂᬗ᭄ᬢᬳᬸᬫᬶᬟᭂᬧ᭄‌ᬇᬓᬂᬮᬭᬳᬦᬾᬗᬮᬲ᭄ᬓᬵᬲ᭄ᬬᬲᬶᬄ᭞
ᬮᬯᬦ᭄ᬓᬶᬢᬢᬬᭀᬕ᭄ᬬᬭᬢ᭄ᬯᬢᬸᬯᬶᬭᬵᬓ᭄ᬱᬓᬵᬦᬶᬂᬚᬕᬢ᭄᭞
ᬅᬧᬦ᭄ᬫᬢᬸᬳᬰᬓ᭄ᬢᬶᬫᬵᬦ᭄ᬢᬕᬸᬡᬫᬵᬦ᭄ᬢᬰᬹᬭᬾᬂᬭᬡ᭛

ᬦ᭄ᬬᬢᬂᬓᬸᬤᬮᬶᬫᬦ᭄ᬮᬯᬦ᭄ᬓᬦᬓᬭᬢ᭄ᬦᬬᭀᬕ᭄ᬬᬧ᭄ᬭᬪᬸ᭞
ᬦ᭄ᬤ᭄ᬬᬬᬸᬓ᭄ᬢ᭄ᬬᬦᬶᬓᬶᬳᭂᬦ᭄‌ᬗ᭄ᬳᬸᬮᬸᬦ᭄ᬓᬸᬫᬯᬰᬵᬓᭂᬦᬾᬓᬵᬓᬩᬾᬄ᭞
ᬅᬫᬷᬢ᭄ᬬᬪᬝᬫᬦ᭄ᬢ᭄ᬭᬶᬬᭀᬕ᭄ᬬᬓᬭᬶᬓᬵᬲᬸᬫᬶᬯ᭄ᬬᬗ᭄ᬳᬸᬮᬸᬦ᭄᭞
ᬫᬢᬂᬦ᭄ᬬᬫᬸᬮᬶᬳᬵᬢᬫᬾᬦᬓᬓᬶᬢᬵᬢᬪᬹᬧᬵᬮᬓ᭛

ᬮᬯᬦ᭄‌ᬗ᭄ᬳᬸᬮᬸᬦᬢᬷᬢᬦᬶᬃᬕ᭄ᬕᬸᬡᬕᬸᬡᬦ᭄ᬢᬕᬗ᭄ᬕᭀᬧᬫ᭞
ᬤᬶᬯᬵᬓᬭᬕᬸᬦᬸᬂᬧᬟᬦ᭄ᬢᬳᬶᬫᬯᬵᬦ᭄ᬮᬯᬦ᭄ᬲᬵᬕᬭ᭞
ᬗ᭄ᬳᬸᬮᬸᬦ᭄ᬧ᭄ᬯᬧᬶᬦᬸᬚᬶᬦ᭄ᬢᬰᬓ᭄ᬢᬶᬕᬸᬡᬫᬵᬦ᭄ᬢᬢᬵᬢᬦ᭄ᬢᬸᬳᬸ᭞
ᬅᬲᬫ᭄ᬪᬯᬯᬸᬯᬸᬲ᭄ᬢᬫᬗ᭄ᬤᬸᬳᬸᬗᬓᭂᬦ᭄ᬫᬳᬵᬫᬗ᭄ᬮᬭᬾ᭛᭐᭛

᭛ᬢᬶᬟᬓ᭄ᬟᬶᬓᭂᬢᬳ᭄ᬯᬶ᭛᭝᭓᭟᭕᭒
 ⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ ᭝᭑᭕

ᬦᬳᬦᬶᬓᬦᬯᬸᬯᬸᬲ᭄ᬲᬂᬓᬾᬓᬬᬷᬧᬸᬢ᭄ᬭᬲᬵᬥᬸ᭞
ᬤᬤᬶᬲᬸᬫᬳᬸᬭᬶᬓᬵᬲᬂᬭᬵᬫᬪᬤ᭄ᬭᬵᬲᬶᬫᬲ᭄ᬯᬷ᭞
ᬫᬸᬮᬶᬳ‌ᬅᬢᬓᬶᬢᬵᬦ᭄ᬢᭂᬦ᭄‌ᬗ᭄ᬓᬵᬭ᭄ᬬᬬᭀᬥ᭄ᬬᬵᬢᬫᭀᬮᬄ᭞
ᬬᬤᬶᬦᬍᬫᭂᬳᬲᬾᬯᬦ᭄ᬧᬵᬤᬸᬓᬗ᭄ᬓ᭄ᬯᬷᬓᬶᬭᬢ᭄ᬯ᭛᭐᭛

᭛ᬢᬶᬟᬓ᭄ᬟᬶᬓᭂᬢᬳ᭄ᬯᬶ᭛᭝᭓᭟᭕᭓

ᬦ᭄ᬤᬦ᭄ᬓᬶᬢᬧᬶᬲᬭᬪᬵᬭᬦ᭄ᬭᬵᬓ᭄ᬱᬂᬲᬓᬮᬚᬕᬢ᭄᭞
ᬓ᭄ᬱᬢ᭄ᬭᬶᬬᬯᬶᬦᬬᬵᬬᬾᬓᬵᬭᬵᬓ᭄ᬱᬦ᭄ᬓᬢᬸᬢᬸᬭᬓᭂᬦ᭄᭞
ᬰᬵᬲᬡᬬᬕᭂᬕᭂᬦ᭄ᬢᬂᬰᬵᬲ᭄ᬢ᭄ᬭᬤ᭄ᬯᬸᬮᬢᬶᬮᬦᬵ᭞
ᬲᭀᬚᬭᬶᬗᬚᬶᬢᬹᬢᭂᬦ᭄ᬬᬾᬓᬵᬫᬯᬓᬲᬸᬓᬦ᭄᭛

ᬤᬾᬯᬓᬸᬰᬮᬰᬵᬮᬵᬫ᭄ᬯᬂᬥᬃᬫ᭄ᬫᬬᬧᬳᬬᬸᬦ᭄᭞
ᬫᬵᬲ᭄‌ᬬᬢᬧᬳᬯᬺᬤ᭄ᬥᬶᬦ᭄ᬩ᭄ᬬᬵᬬᬵᬭᬶᬂᬳᬬᬸᬓᭂᬓᭂᬲᭂᬦ᭄᭞
ᬪᬸᬓ᭄ᬢᬶᬲᬓᬳᬋᬧ᭄ᬢᬵᬤ᭄ᬯᬾᬳᬶᬂᬩᬮᬓᬲᬸᬓᬦ᭄᭞
ᬥᬃᬫ᭄ᬫᬓᬮᬯᬦᬃᬣᬫ᭄ᬯᬂᬓᬵᬫᬵᬢᬗᬭᬦᬶᬓᬵ᭛

ᬰᬷᬮᬭᬳᬬᬸᬭᬵᬓ᭄ᬱᬦ᭄ᬭᬵᬕᬤ᭄ᬯᬾᬰᬳᬶᬮᬗᬓᭂᬦ᭄᭞
ᬓᬶᬫ᭄ᬩᬸᬭᬸᬬᬢᬳᬷᬮᬦ᭄ᬰᬹᬦ᭄ᬬᬵᬫ᭄ᬩᭂᬓ᭄ᬢᬮᬯᬦᬯᬓ᭄᭞
ᬦ᭄ᬬᬵᬂᬯᬶᬦᬬᬕᭂᬕᭃᬦᬲᬶᬂᬲᭀᬮᬄᬓᬶᬦᬮᬸᬮᬸᬢᬦ᭄᭞
ᬫ᭄ᬯᬗᬪᬶᬫᬦᬲᬫ᭄ᬧᬢᬦ᭄ᬢᭂᬦ᭄ᬓᬸᬧ᭄ᬭᬪᬸᬫᬗᬮᬶᬄ᭛

ᬯ᭄ᬭᬸᬄᬧ᭄ᬯᬓᬶᬢᬭᬶᬓᬵᬗ᭄ᬤᬾᬧ᭄ᬭᬚ᭄ᬜᬵᬤᬶᬩ᭄ᬬᬗᬭᬦᬶᬓᬵ᭞
ᬭᬶᬂᬭᬡᬫᬸᬓᬲᬵᬭᬫ᭄ᬯᬂᬯᬵᬓ᭄ᬰᬹᬭᬬᬕᬸᬡᬶᬢᬦ᭄᭞
ᬢ᭄ᬬᬵᬕᬓᬶᬢᬫᬧᬸᬡ᭄ᬬᬵᬭᬶᬂᬩ᭄ᬭᬳ᭄ᬫᬵᬗ᭄ᬰᬫᬸᬦᬶᬯᬭ᭞
ᬦᬵᬕᬢᬕᬯᬬᭂᬦ᭄ᬢᬵᬢ᭄ᬭᬵᬓ᭄ᬱᬵᬂᬭᬵᬢ᭄‌ᬬᬧᬳᬧᬕᭂᬄ᭛᭐᭛

᭛ᬭᬸᬘᬶᬭ᭛᭝᭓᭟᭕᭖
 ⏑ – ⏑ | – ⏑ ⏑ | ⏑ ⏑ – | ⏑ – ⏑ | ⏓ ᭝᭑᭓

ᬓᬺᬢᬚ᭄ᬜᬢᬵᬳᬭᬦᬶᬓᬦᬂᬯ᭄ᬭᬸᬳᬶᬂᬕᬸᬡ᭞
ᬫᬸᬮᬢ᭄‌ᬭᬶᬓᬂᬩᬮᬫᬦᭂᬓᭂᬢ᭄ᬫᬦᭀᬦᬸᬮᬄ᭞
ᬅᬲᬶᬂᬮᬾᬯᬶᬄᬮᬶᬦᭂᬯᬶᬳᬓᭂᬦ᭄‌ᬭᬶᬓᬂᬳᬬᬸ᭞
ᬇᬓᬂᬫᬲᭀᬃᬓᬶᬦᬶᬮᬓᬶᬮᬾᬂᬲᬲᬫ᭄ᬪᬯ᭛

ᬫᬳᬵᬢ᭄ᬫᬦᭀᬦ᭄ᬕᬸᬡᬕᬡᬤᬶᬩ᭄ᬬᬭᬶᬂᬧ᭄ᬭᬪᬸ᭞
ᬢᬸᬫᭀᬦᬶᬓᬂᬳᬮᬳᬬᬸᬬᬢ᭄ᬦᬢᬦ᭄ᬳᭂᬦᭂᬂ᭞
ᬭᬸᬫᭂᬗ᭄ᬯᬓᬾᬦ᭄ᬮᬭᬦᬶᬓᬦᬂᬧ᭄ᬭᬚᬵᬓᬩᬾᬄ᭞
ᬅᬧᬦ᭄‌ᬇᬓᬵᬗᬸᬪᬕᬮᬦᬵᬭᬶᬲᬂᬧ᭄ᬭᬪᬸ᭛᭐᭛

᭛ᬢᬶᬟᬓ᭄ᬟᬶᬓᭂᬢᬳ᭄ᬯᬶ᭛᭝᭓᭟᭕᭙
 – – – | ⏑ ⏑ ⏑ | ⏑ ⏓ ᭝᭘

ᬉᬢ᭄ᬲᬵᬳᬵᬢᬮᬭᬧᬦ᭞
ᬓᬵᬃᬬ᭄ᬬᬵᬲᬶᬂᬧᬳᬧᬕᭂᬳᭂᬦ᭄᭞
ᬲᬫ᭄ᬧᬬ᭄‌ᬢᬦ᭄ᬕᬯᬬᬓᭂᬦ᭞
ᬭᬶᬂᬲᬢ᭄ᬯᬵᬥᬫᬬᬢᬸᬯᬶ᭛

ᬰᬓ᭄ᬢᬷᬲᬶᬗ᭄ᬳᬓᬢᬢᬓᬸᬢ᭄᭞
ᬭᬶᬂᬯᬷᬭᬵᬲᬫᬯᬶᬦᬸᬯᬸᬲ᭄᭞
ᬬᬢ᭄ᬦᬵᬦ᭄ᬬᬵᬦ᭄ᬧᬫᬢᬶᬫᬢᬶ᭞
ᬬᬾᬓᬵᬦᬸᬂᬲᬢᬶᬭᬸᬢᬶᬭᬸᬦ᭄᭛

ᬕᭃᬂᬳᭂᬗ᭄ᬓᬵᬭᬬᬢᬳᬶᬮᬦ᭄᭞
ᬦᬶᬦ᭄ᬤᬵᬢᬦ᭄ᬕᬯᬬᬓᭂᬦ᭞
ᬢᬜ᭄ᬚᬦ᭄ᬫᬵᬫᬸᬳᬭᬯᭂᬋ‌ᬵ᭞
ᬬᬾᬓᬵᬧ᭄ᬭᬰ᭄ᬭᬬᬲᬸᬫᬸᬓ᭛᭐᭛

᭛ᬧᬯᬶᬢ᭄ᬭᬵ᭛᭝᭓᭟᭖᭒
 – – – | – ⏑ ⏑ | ⏑ ⏑ ⏓ ᭝᭙

ᬦ᭄ᬬᬵᬂᬫᬸᬓ᭄ᬬᬵᬦ᭄ᬢᭂᬦ᭄ᬓᬦᭂᬓᭂᬢᬓᭂᬦ᭄᭞
ᬳᬬ᭄ᬯᬵᬲᬫ᭄ᬧᬬ᭄‌ᬭᬶᬗᬲᬶᬳᬲᬶᬄ᭞
ᬤᬶᬩ᭄ᬬᬂᬰᬵᬲ᭄ᬢ᭄ᬭᬵᬦ᭄ᬮᬶᬦᬕᬶᬮᬕᬶᬦ᭄᭞
ᬬᬵᬯᬢ᭄ᬫᬾᬯᭂᬄᬬᬧᬶᬦᬶᬢᬸᬳᬸᬦ᭄᭛

ᬲᬗ᭄ᬓᬦᬶᬂᬯ᭄ᬭᬸᬄ‌ᬅᬚᬶᬕᬶᬦᭂᬕᭃ᭞
ᬦᬷᬢᬶᬚ᭄ᬜᬵᬘᬵᬭᬓᬧᬸᬳᬭ᭞
ᬧᬡ᭄ᬟ᭄ᬬᬵᬘᬵᬃᬬ᭄ᬬᬤ᭄ᬯᬶᬚᬧᬳᬬᬸᬦ᭄᭞
ᬕᭃᬗᭂᬦ᭄ᬢᬵᬢᬄ‌ᬇᬓᬦᬗᬲᬶᬄ᭛

ᬓ᭄ᬭᭀᬥᬵᬫ᭄ᬩᭂᬓ᭄ᬬᬾᬮᬕᬓᬾᬦᬶᬓ᭞
ᬤᭀᬱᬵᬓ᭄ᬯᬾᬄᬤᬸᬃᬩ᭄ᬩᬮᬯᬶᬦᬸᬯᬸᬲ᭄᭞
ᬫ᭄ᬯᬂᬯᬤ᭄ᬯᬵᬦᬸᬂᬭᬳᬬᬸᬫᬶᬮᬕ᭄᭞
ᬫᬶᬢ᭄ᬭᬵᬤᭀᬄᬢᬂᬫᬸᬲᬸᬳᬧᬋᬓ᭄᭛

ᬰᬵᬦ᭄ᬢᬵᬲᬶᬄᬦᬶᬢ᭄ᬬᬢᬸᬳᬕᬡᬦ᭄᭞
ᬳᬬ᭄ᬯᬵᬧᭂᬲ᭄‌ᬭᬶᬂᬓᬶᬦᬢᬓᬸᬢᬦ᭄᭞
ᬯᬤ᭄ᬯᬵᬤᭀᬱᬦ᭄ᬬᬧᬍᬧᬍᬄ᭞
ᬢᬦ᭄‌ᬯ᭄ᬭᬸᬄᬭᬶᬂᬢ᭄ᬯᬂᬬᬕᬸᬭᬕᬟ᭛

ᬓᬤ᭄ᬬᬗ᭄ᬕᬵᬦᬶᬂᬯᬾᬟᬸᬲᬸᬧᬫᬦ᭄᭞
ᬪᬷᬢᬵᬢ᭄ᬯᬂᬭᬶᬂᬓᬬᬸᬫᬗᬤᭂᬕ᭄᭞
ᬬᬧ᭄ᬯᬦ᭄ᬲᬸᬡ᭄ᬟᬾᬯᬶᬚᬳᬸᬫᬦᬾᬓ᭄᭞
ᬈᬙᬵᬢᬦ᭄ᬲᬗ᭄ᬰᬬᬫᬮᬬᬹ᭛

ᬤᭀᬱᬵᬕᭃᬂᬯ᭄ᬯᬂᬚᬾᬦᭂᬓᬗᬶᬦᬸᬫ᭄᭞
ᬫᬵᬳᬵᬂᬘᬶᬢ᭄ᬢᬵᬮᬸᬧᬫᬯᭂᬋ‌ᬵ᭛
ᬧᬵᬭᬸᬱ᭄ᬬᬾᬂᬯ᭄ᬯᬂᬧ᭄ᬭᬓᬝᬯᭂᬕᬶᬕ᭄᭞
ᬭᬵᬳᬲ᭄ᬬᬵᬲᬶᬂᬯᬶᬦᬸᬦᬶᬫᭂᬢᬸ᭛

ᬳᬬ᭄ᬯᬵᬤ᭄ᬯᬤ᭄ᬯᬵᬫᬸᬳᬭᬳᬮ᭞
ᬤᬸᬃᬪᬵᬕᬵᬯᬵᬲ᭄ᬢᬬ‌ᬇᬦᬸᬧᭂᬢ᭄᭞
ᬫ᭄ᬯᬂᬯᬤ᭄ᬯᬵᬲᬶᬂᬓᬸᬝᬶᬮᬓᬢᭀᬦ᭄᭞
ᬢᬦ᭄ᬯᬶᬰ᭄ᬯᬵᬲᬵᬦᬢ‌ᬇᬓᬳᬾᬦ᭄᭛

ᬦᬶᬦ᭄ᬤᬵᬭᬶᬂᬯ᭄ᬯᬂᬬᬢᬫᬦᬧᬶᬲ᭄᭞
ᬢᬦ᭄ᬲᬓ᭄ᬢᬵᬭᬶᬂᬯᬶᬱᬬᬤᬳᬢ᭄᭞
ᬤ᭄ᬬᬹᬢᬵᬲᬶᬂᬤᬸᬃᬬ᭄ᬬᬲᬦᬓᬸᬦᭂᬂ᭞
ᬬᬾᬓᬵᬦᬸᬂᬢᬦ᭄ᬕᬯᬬᬓᭂᬦ᭛᭐᭛

᭛ᬧᬺᬣᬶᬯᬷᬢᬮ᭛᭝᭓᭟᭗᭐
 ⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ ᭝᭑᭗

ᬦᬶᬳᬦ᭄ᬢᬕᬯᬬᬦ᭄ᬢᬦᬶᬢ᭄ᬬᬫᬗᭂᬫᬶᬢ᭄ᬧ᭄ᬭᬚᬵᬫᬡ᭄ᬟᬮ᭞
ᬯᬶᬳᬵᬭᬧᬳᬬᬸᬦ᭄ᬢᬧᬃᬳ᭄ᬬᬗᬦᬸᬫᬄᬪᬝᬵᬭᬵᬫᭂᬋᬦ᭄᭞
ᬳᬯᬦ᭄ᬧᬢᬦᬶᬧᬜ᭄ᬘᬸᬭᬦ᭄ᬢᬮᬕᬲᬾᬢᬸᬢᬫ᭄ᬩᬓ᭄ᬢᬫᬦ᭄᭞
ᬧᭂᬓᭂᬦ᭄‌ᬯ᭄ᬯᬢᬦᬲᬶᬂᬲᬓᬳ᭄ᬬᬸᬦᬦᬶᬓᬂᬧ᭄ᬭᬚᬵᬬᬤ᭄ᬕᬯᬾ᭛

ᬮᬶᬫᬦ᭄ᬢᬭᬣᬢᬸᬗ᭄ᬕᬗᬦ᭄ᬮᬕᬶᬮᬕᬶᬦ᭄ᬰ᭄ᬭᬫᬦ᭄ᬲᬜ᭄ᬚᬢ᭞
ᬫᬯᬾᬳᬓᬶᬢᬓᬃᬫ᭄ᬫᬧᬶᬡ᭄ᬟᬋᬱᬶᬪᭀᬚᬦᬵᬗ᭄ᬓᭂᬦ᭄ᬲᬮᬾᬓ᭄᭞
ᬇᬓᬂᬓᬸᬰᬮᬳᭀᬲᬓᭂᬦ᭄ᬢᬬᬓᬩᬾᬄᬧᬫᬹᬚᬵᬕᭂᬗᭂᬦ᭄᭞
ᬬᬢᭀᬦᭂᬦᬶᬓᬦᬂᬲᬭᬵᬢ᭄ᬓᬶᬢᬚᬦᬵᬦᬸᬭᬵᬕᬾᬭᬶᬓᬵ᭛

ᬯᬸᬮᬢ᭄ᬢᬭᬶᬓᬦᬂᬫᬦᬾᬯᬶᬢᬓᬩᬾᬄᬯᬢᭂᬓ᭄ᬲᬾᬯᬓ᭞
ᬕᬸᬡᬦ᭄ᬬᬓᬮᬯᬦ᭄‌ᬅᬲᬶᬄᬦ᭄ᬬᬫᬢᬸᬳᬦ᭄‌ᬇᬓᬵᬢᬶᬗ᭄ᬳᬮᬶ᭞
ᬲᬸᬰᬷᬮᬲᬕᬸᬡᬵᬢᬶᬪᬓ᭄ᬢᬶᬬᬤᬶᬢᬦ᭄ᬲᬸᬚᬦ᭄ᬫᬵᬢᬸᬯᬶ᭞
ᬲᬬᭀᬕ᭄ᬬᬧᬳᬬᬸᬦ᭄‌ᬇᬓᬵᬗᬸᬦᬶᬗᬸᬦᬶᬦ᭄ᬲᬸᬚᬦ᭄ᬫᬵᬮᬧᭂᬦ᭄᭛

ᬢᬢᬦ᭄ᬯᬯᬗᬯᬾᬳᬭᬶᬂᬲᬸᬓᬧᬭᬷᬓ᭄ᬱᬦᭂᬦ᭄ᬢᬾᬭᬶᬬ᭞
ᬮᬸᬫᬓ᭄ᬯᬓᭂᬦᬗᬚ᭄ᬜᬬᬦ᭄ᬤᬤᬶᬭᬶᬓᬵᬢᬬᬦ᭄ᬯᬾᬳᬦ᭞
ᬕᬸᬡᬦ᭄ᬬᬫᬧᬕᭂᬄᬫᬦᬄᬦᬶᬓᬲᬸᬫᬶᬯ᭄ᬬᬲᬂᬪᬹᬧᬢᬶ᭞
ᬓᬶᬢᬾᬓᬦᬓᬶᬦᬵᬲᬶᬳᬦ᭄ᬲᬸᬪᬕᬤᬶᬩ᭄ᬬᬭᬢ᭄ᬦᭀᬧᬫ᭛

ᬲᬫᬗ᭄ᬓᬦ‌ᬇᬓᬂᬫᬦᬾᬯᬶᬢᬬᬤᬶᬦ᭄ᬲᬮᭀᬪᬵᬲᬸᬮᬶᬢ᭄᭞
ᬳᬦᭀᬫᬭᬳᬓᭂᬦ᭄‌ᬬᬢᬦ᭄ᬭᬳᬬᬸᬮᬵᬕᬶᬲᬗ᭄ᬓᭂᬂᬳᬮ᭞
ᬇᬗᬾᬢᬓᭂᬦᬘᬵᬭᬬᬾᬓᬦᬧᬗᬯ᭄ᬭᬸᬳᬾᬂᬤᬸᬃᬚ᭄ᬚᬦ᭞
ᬅᬲᬶᬂᬮᬕᬶᬓᬢᭀᬦ᭄ᬩᭂᬦᭂᬃᬦ᭄ᬬᬬᬢᬕᭀᬧᬶᬢᬦ᭄ᬲᬂᬧ᭄ᬭᬪᬸ᭛

ᬅᬯᬵᬲ᭄‌ᬬᬳᬮᬯᬶᬕ᭄ᬭᬳᬦ᭄ᬢ‌ᬇᬓᬬᬦ᭄‌ᬉᬮᬄᬦ᭄ᬬᬵᬦ᭄ᬲᬮᬄ᭞
ᬳᬶᬮᬵᬗᬓᭂᬦᬬᬦ᭄ᬲᬤᭀᬱᬯᬸᬯᬸᬲᭂᬦ᭄ᬯᬶᬯᬾᬓᬦ᭄ᬢᭂᬫᭂᬦ᭄᭞
ᬲᬫᬗ᭄ᬓᬦᬬᬤᬶᬦ᭄ᬭᬳᬢ᭄ᬤᭂᬫᬓᬦᬦ᭄ᬢᬯᬾᬳᭂᬦ᭄ᬲᬸᬓ᭞
ᬬᬢᬾᬓᬦᬯᭂᬦᬂ‌ᬅᬦᬸᬕ᭄ᬭᬳᬮᬯᬦ᭄ᬯᭂᬦᬂᬯᬶᬕ᭄ᬭᬳ᭛

ᬪᬝᬵᬭᬭᬯᬶᬬᭀᬧᬫᬦ᭄ᬢᬫᬦᬲᬾᬂᬲᬭᬵᬢ᭄ᬢᬃᬫᬗᬾᬮ᭄᭞
ᬲᬫᬗ᭄ᬓᬦᬢᬲᬂᬧ᭄ᬭᬪᬹᬫᬶᬮᬗᬓᭂᬦ᭄‌ᬇᬓᬂᬤᬸᬃᬚ᭄ᬚᬦ᭞
ᬰᬰᬗ᭄ᬓᬫᬕᬯᬾ‌ᬅᬲᬶᬄᬲᬶᬭᬚᬦᬵᬦᬸᬭᬵᬕᬾᬂᬲᬭᬵᬢ᭄᭞
ᬅᬯᬵᬲ᭄ᬢᬓᬶᬢᬫᬗ᭄ᬓᬦᬵᬭᬶᬬᬢᬳᬵᬢᬭᬶᬂᬧᬸᬦ᭄ᬧᬸᬦᬦ᭄᭛

ᬕᬸᬦᬸᬂᬬᬢᬧᬟᬦ᭄ᬢᬪᬹᬧᬢᬶ‌ᬇᬓᬂᬧ᭄ᬭᬚᬵᬗ᭄ᬓᭂᬦ᭄ᬟᬸᬓᬸᬢ᭄᭞
ᬧᬢᬹᬢᬶᬕᬸᬡᬤᭀᬱᬦᬶᬂ‌ᬉᬮᬳᬶᬓᬵᬫᬢᬂᬦ᭄ᬬᬵᬦ᭄ᬲᬸᬓ᭞
ᬇᬓᬂᬧ᭄ᬭᬯᬭᬧᭀᬭᬯᬃᬕ᭄ᬕᬯᬦᬢᬸᬮ᭄ᬬᬬᬵᬗ᭄ᬓᭂᬦ᭄‌ᬅᬮᬲ᭄᭞
ᬓᬶᬢᬾᬓᬦᬢᬲᬶᬗ᭄ᬳᬭᬵᬓ᭄ᬱᬓᬤᬸᬫᬾᬄᬦ᭄ᬬᬰᭀᬪᬵᬦ᭄ᬓᬢᭀᬦ᭄᭛᭐᭛

᭛ᬰᬶᬔᬭᬶᬡᬷ᭛᭝᭓᭟᭗᭘
 ⏑ – – | – – – | ⏑ ⏑ ⏑ | ⏑ ⏑ – | – ⏑ ⏑ | ⏑ ⏓ ᭝᭑᭗

ᬇᬓᬂᬣᬵᬦᬶᬧ᭄ᬭᬷᬢᬷᬦᬸᬪᬬᬕᬸᬡᬦᬶᬂᬪᬹᬧᬢᬶᬮᬦᬵ᭞
ᬬᬲᬗ᭄ᬓᬦ᭄ᬬᬵᬂᬪᭀᬕᬵᬦ᭄ᬳᬦᬧᬓᭂᬦᬦᬶᬂᬭᬵᬚ᭄ᬬᬬᬢᬸᬯᬶ᭞
ᬅᬲᬶᬂᬲᬾᬦᬵᬮᬸᬄᬦ᭄ᬬᬾᬓᬦᬢᬢᬸᬮᬸᬗᭂᬦ᭄ᬳᬬ᭄ᬯᬳᬸᬫᭂᬦᭂᬂ᭞
ᬮᬶᬫᬮ᭄ᬯᬶᬃᬦᬶᬂᬲᬵᬓ᭄ᬱᬵᬢ᭄ᬪᬬᬢᭂᬓᬭᬶᬓᬂᬧᭀᬭᬬᬧᬟᭂᬫ᭄᭛

ᬓᬶᬦᭀᬦ᭄ᬓᭀᬦ᭄ᬲᬂᬲ᭄ᬯᬵᬫᬷᬓᬦᬢ‌ᬉᬫᬭᬾᬂᬯᬦ᭄ᬯᬫᬧᬦᬲ᭄᭞
ᬫᬮᬶᬂᬫᬓ᭄ᬯᬾᬄᬮᬸᬫ᭄ᬭᬵᬗ᭄ᬳᬮᬳᬮᬮᬯᬦ᭄ᬤ᭄ᬭᭀᬳᬓᬯᬦᬾᬄ᭞
ᬓᬧᬵᬢ᭄ᬦ᭄ᬬᬾᬓᬵᬲᬂᬯᬮ᭄ᬮᬪᬬᬯᬶᬦᬶᬮᬂᬤᬸᬱ᭄ᬝᬢᬦᬮᬄ᭞
ᬮᬶᬫᬫ᭄ᬯᬂᬮᭀᬪᬾᬲᬂᬦᬭᬧᬢᬶᬦᬳᬦ᭄ᬦ᭄ᬬᬂᬪᬬᬫᬕᭃᬂ᭛

ᬫᬢᬂᬦ᭄ᬬᬵᬦ᭄ᬢᭂᬦ᭄ᬢᬶᬗ᭄ᬳᬮ᭄ᬲᬳᬦᬦᬶᬯᬢᭂᬓ᭄ᬦᬶᬂᬩᬮᬤᭂᬎᬦ᭄᭞
ᬇᬓᬂᬧ᭄ᬭᬚ᭄ᬜᬯ᭄ᬭᬸᬄᬭᬶᬂᬦᬬᬯᬶᬦᬬᬰᬷᬮᬦ᭄ᬬᬭᬳᬬᬸ᭞
ᬢᬦᬮ᭄ᬯᬵᬫ᭄ᬯᬂᬬᬢ᭄ᬦᬵᬦ᭄ᬤᬺᬟᬫᬦᬶᬯᬶᬢᬦ᭄ᬮᭀᬪᬲᬫᬢᬵ᭞
ᬦᬳᬦ᭄ᬧ᭄ᬭᬢ᭄ᬬᬓ᭄ᬱᬦ᭄ᬢᬾᬂᬳᬮᬳᬬᬸᬢᬫᬦ᭄ᬤᬤ᭄ᬬᬫᬦᬲᬭ᭄᭛

ᬲᬸᬦᬷᬢᬷᬧ᭄ᬭᬶᬄᬢᬵᬦ᭄ᬢᭂᬦ᭄ᬕᬕᬧᬶᬳᬢᬶᬕᭃᬗᭂᬦ᭄ᬕᬸᬡᬕᬡᬦ᭄᭞
ᬫᬸᬲᬸᬄᬢᭀᬧᬵᬬᬦ᭄ᬢᭀᬄᬧᬶᬲᬦᬶᬧᬦᬲᬶᬂᬧᬵᬰᬧᬳᬲᬢ᭄᭞
ᬇᬓᬾᬰᬢ᭄ᬭᬸᬦ᭄ᬢᬤ᭄ᬤᭀᬦ᭄ᬲᬳᬦᬧᬓᭂᬦᬫ᭄ᬯᬂᬓᬶᬭᬓᬶᬭ᭞
ᬢᬢᬦ᭄ᬯᬾᬳᭂᬦ᭄ᬢᬵᬢᬵᬪᬯᬳᬕᭂᬲᭂᬗᬶᬂᬤ᭄ᬭᭀᬳᬓᬭᬭᬄ᭛

ᬇᬓᬂᬫᬾᬗᭂᬢ᭄‌ᬯ᭄ᬭᬸᬄᬦ᭄ᬬᬾᬂᬫᬦᬶᬯᬶᬫᬸᬮᬢᬶᬂᬪᬓ᭄ᬢᬶᬬᬕᬯᬾ᭞
ᬧ᭄ᬭᬬᬢ᭄ᬦᬯ᭄ᬭᬸᬄᬭᬶᬂᬤᬾᬢᬦᬍᬫᭂᬳᬭᬶᬂᬓᬺᬢ᭄ᬬᬭᬳᬬᬸ᭞
ᬯᭂᬋ‌ᬵᬦᬶᬂᬘᬶᬢ᭄ᬢᬵᬕᭃᬂᬬᬢᬳᬶᬮᬗᬓᭂᬦ᭄‌ᬭᬶᬂᬳᬢᬶᬮᬕᬾ᭞
ᬲ᭄ᬯᬪᬵᬯᬾᬂᬚᬦ᭄ᬫᬾᬓᬂᬫᬤᬓᬮᬸᬱᬢᬵᬢᬄᬬᬫᬦᬧᬸᬢ᭄᭛

ᬓᬰᬓ᭄ᬢᬶᬦ᭄‌ᬫ᭄ᬯᬂᬧ᭄ᬭᬚ᭄ᬜᬓᬸᬰᬮᬬᬢᬪᭀᬕᬦ᭄ᬬᬢᬫᬮᬄ᭞
ᬲᬸᬭᬹᬧᬵᬢᬢ᭄ᬯᬚ᭄ᬜᬾᬗᬚᬶᬬᬲᬧᬸᬚᬶᬦ᭄ᬢᬾᬓᬦᬓᬩᬾᬄ᭞
ᬓᬶᬢᬵᬦ᭄ᬢᭂᬦ᭄ᬲᬗ᭄ᬓᭂᬧ᭄‌ᬭᬶᬂᬕᬸᬡᬕᬡ‌ᬇᬓᬂᬪᬓ᭄ᬢᬶᬲᬸᬤᬺᬟ᭞
ᬳᬶᬮᬦ᭄ᬢᬾᬓᬵᬗᬫ᭄ᬩᭂᬓ᭄ᬫᬦᬬᬦᬬᬫᬢ᭄ᬢᬵᬫᬶᬱᬧᬸᬚᬶ᭛

ᬦᬳᬦ᭄ᬤᬾᬲᬂᬦᬵᬣᬵᬓᭂᬫᬶᬢ‌ᬇᬭᬶᬓᬂᬪᬹᬫᬶᬲᬸᬪᬕ᭞
ᬧᬭᬵᬃᬣᬵᬲᬶᬄᬬᬵᬕᭃᬂᬲᬓᬮᬭᬦᬶᬓᬂᬭᬵᬢ᭄ᬯᬶᬦᬸᬮᬢᬦ᭄᭞
ᬢᬸᬫᬶᬗ᭄ᬳᬮ᭄ᬬᬵᬢᬵᬲᬶᬂᬲᬯᬸᬯᬸᬲᬶᬓᬦᬵᬂᬰᬵᬲᬦᬢᬶᬦᬹᬢ᭄᭞
ᬢᬾᬧᭂᬢ᭄ᬫᬵᬲᬶᬄᬢᬃᬯ᭄ᬭᬸᬄᬓᬸᬢᬶᬮᬫᬶᬮᬕᬶᬂᬩᬜ᭄ᬘᬦᬤᬸᬫᭂᬄ᭛

᭛ᬰᬶᬔᬭᬶᬡᬷ᭛᭝᭓᭟᭗᭘
 ⏑ – – | – – – | ⏑ ⏑ ⏑ | ⏑ ⏑ – | – ⏑ ⏑ | ⏑ ⏓ ᭝᭑᭗

ᬦᬳᬦ᭄ᬢᭀᬚᬃᬲᬂᬭᬵᬫᬫᬦᭂᬓᭂᬢᬶᬗᬦ᭄ᬢᭂᬦ᭄ᬫᬧᬕᭂᬳ᭞
ᬲᬳᬃᬱᬵᬫ᭄ᬩᭂᬓ᭄ᬲᬂᬪᬵᬭᬢᬢᬭᬸᬫᭂᬗᭃᬰᬩ᭄ᬤᬓᬭᬸᬡ᭞
ᬫᬦᭂᬫ᭄ᬩᬄᬫᬵᬫ᭄ᬯᬷᬢ᭄ᬲᬂᬪᬭᬢᬭᬶᬲᬶᬭᬂᬭᬵᬫᬯᬶᬚᬬ᭞
ᬮᬯᬦ᭄ᬯᬤ᭄ᬯᬵᬓ᭄ᬯᬾᬄᬫ᭄ᬯᬂᬲᬳᬦᬳᬦᬦᬶᬂᬪᬺᬢ᭄ᬬᬫᬫᬸᬳᬸᬦ᭄᭛

᭛ᬢᬶᬟᬓ᭄ᬟᬶᬓᭂᬢᬳ᭄ᬯᬶ᭛᭝᭓᭟᭘᭖
 ⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ ᭝᭑᭕

ᬅᬣᬮᬸᬫᬓᬸᬫᬸᬮᬶᬄᬲᬂᬓᬾᬓᬬᬷᬧᬸᬢ᭄ᬭᬮᬸᬗ᭄ᬳᬵ᭞
ᬢᬶᬦᬯᬦᬓᭂᬦᬶᬭᬾᬓᬂᬧᬵᬤᬸᬓᬵᬢ᭄ᬬᬦ᭄ᬢᬤᬶᬩ᭄ᬬ᭞
ᬬᬢᬲᬶᬦᬶᬯᬶᬲᬶᬦᭂᬫ᭄ᬩᬄᬤᬾᬦᬶᬓᬂᬯ᭄ᬯᬂᬭ᭄ᬬᬬᭀᬥ᭄ᬬᬵ᭞
ᬪᬭᬢᬲᬶᬭᬢᬫᭀᬮᬄᬪᬓ᭄ᬢᬶᬫᬗ᭄ᬭᬵᬓ᭄ᬱᬭᬵᬚ᭄ᬬ᭛᭐᭛

᭛᭐᭛ᬘᬢᬸᬃᬣᬲ᭄ᬲᬃᬕ᭄ᬕᬄ᭛᭐᭛
᭛ᬫᬵᬮᬪᬵᬭᬶᬡᬶ᭛᭝᭔᭟᭑
 ⏑ ⏑ – | ⏑ ⏑ – | ⏑ – ⏑ | – ⏓ ᭝᭑᭑
 ⏑ ⏑ – | – ⏑ ⏑ | – ⏑ – | – ⏑ ⏓ ᭝᭑᭒

ᬦ᭄ᬤᬢᬢᬷᬢᬲᬶᬭᬵᬃᬳᬦᬾᬂᬓᬟᬢ᭄ᬯᬦ᭄᭞
ᬲᬶᬭᬲᬂᬭᬵᬫᬳᬦᬾᬗᬮᬲ᭄ᬢᬵᬫᭀᬮᬄ᭞
ᬭᬶᬓᬦᬂᬕᬶᬭᬶᬘᬶᬢ᭄ᬭᬓᬹᬝᬭᬸᬗ᭄ᬕᬸ᭞
ᬓᬮᬯᬦ᭄ᬮᬓ᭄ᬱ᭄ᬫᬡᬚᬵᬦᬓᬷᬲᬹᬲᬢ᭄ᬬ᭛

ᬳᬦᬢᬵᬰ᭄ᬭᬫᬲᬂᬫᬳᬵᬃᬱᬶ‌ᬅᬢ᭄ᬭᬶ᭞
ᬬᬢᬶᬓᬵᬦᬸᬂᬧᬶᬦᬭᬦ᭄ᬦᬶᬭᬂᬢᬷᬕᬂᬯ᭄ᬯᬂ᭞
ᬅᬢᬶᬕᭀᬭᬯᬲᬂᬫᬳᬵᬃᬱᬶᬫᬗ᭄ᬮᬶᬂ᭞
ᬓᬭᬸᬡᬾᬓᬂᬰᬭᬡᬵᬕᬢᬵᬢᬷᬤᬶᬩ᭄ᬬ᭛

ᬢᬫᬢᬃᬫᬮᬯᬲ᭄ᬲᬶᬭᬵᬃᬳᬦᬗ᭄ᬓ᭞
ᬳᬦᬢᬵᬮᬲ᭄ᬓᬋᬗᭃᬧ᭄ᬭᬢᬷᬢᬭᬶᬂᬮ᭄ᬯᬵ᭞
ᬅᬢᬶᬪᬷᬱᬡᬤᬡ᭄ᬟᬓᬵᬗᬭᬦ᭄ᬬ᭞
ᬬᬧᬭᬦ᭄ᬲᬂᬭᬖᬸᬧᬸᬢ᭄ᬭᬭᬵᬫᬵᬤᬾᬯ᭛

᭛ᬧ᭄ᬭᬩᭀᬥᬶᬢᬵ᭛᭝᭔᭟᭔
 ⏑ ⏑ – | ⏑ ⏑ – | ⏑ – ⏑ | – ⏓ ᭝᭑᭑
 ⏑ ⏑ – | – ⏑ ⏑ | – ⏑ – | ⏑ ⏓ ᭝᭑᭑

ᬉᬫᬳᬲ᭄ᬲᬶᬭᬢᬳᬦᬂᬓᬢᬵᬓᬸᬢ᭄᭞
ᬓᬮᬯᬦ᭄ᬲᬂ‌ᬅᬭᬶᬮᬾᬦ᭄ᬧ᭄ᬭᬶᬬᬵᬦᬶᬭ᭞
ᬳᬦᬭᬵᬓ᭄ᬱᬲᬭᭀᬤ᭄ᬭᬬᬾᬓᬫᬗ᭄ᬲᭃ᭞
ᬉᬫᬳᬵᬫᬵᬢ᭄ᬬᬦᬤᭀᬦ᭄ᬬᬢᬦ᭄ᬓᬮᬾᬦ᭄᭛

᭛ᬫᬵᬮᬪᬵᬭᬶᬡᬶ᭛᭝᭔᭟᭕
 ⏑ ⏑ – | ⏑ ⏑ – | ⏑ – ⏑ | – ⏓ ᭝᭑᭑
 ⏑ ⏑ – | – ⏑ ⏑ | – ⏑ – | ⏑ – ⏓ ᭝᭑᭒

ᬲᬶᬯᬶᬭᬵᬥᬗᬭᬦ᭄ᬬᬢᬦ᭄ᬧᬦᭀᬮᬶ᭞
ᬇᬭᬸᬳᬸᬃᬦᬸᬗ᭄ᬕᬸᬲᬸᬓᬸᬦ᭄ᬬᬯᬾᬄᬲᬸᬫᬸᬗ᭄ᬲᬂ᭞
ᬅᬢᬶᬭᭀᬤ᭄ᬭᬢᬗᬦ᭄ᬬᬧᬗ᭄ᬮᬓᬸᬦ᭄ᬬ᭞
ᬅᬢᬓᬸᬢ᭄ᬫᬺᬢ᭄ᬬᬸᬢᬸᬫᭀᬦ᭄‌ᬬᬭᭀᬤ᭄ᬭᬭᬹᬧ᭛

ᬉᬫᬸᬮᬢ᭄ᬢᬦᬭᬾᬦ᭄ᬤ᭄ᬭᬧᬸᬢ᭄ᬭᬓᬵᬮᬶᬄ᭞
ᬲᬶᬭᬢᬵᬢᬃᬫᬢᬓᬸᬢ᭄ᬫᬲᭃᬢᬸᬫᬦ᭄ᬤᬂ᭞
ᬅᬯᬫᬵᬦ‌ᬇᬓᬂᬯᬶᬭᬵᬥᬫᬹᬃᬓ᭄ᬓ᭞
ᬢᬸᬫᬳᬵᬲᬂᬦᬺᬧᬧᬸᬢ᭄ᬭᬳᬷᬦᬰᬓ᭄ᬢᬶ᭛

ᬉᬫᬲᭃᬢᬫᬗᬂᬢᬸᬢᬸᬓ᭄ᬦ᭄ᬬᬫᬮ᭄ᬯ᭞
ᬓᬤᬶᬭᬡ᭄ᬟᭃᬢᬲᬸᬓᬸᬦ᭄ᬬᬪᬶᬦ᭄ᬦᬬᬵᬕᭃᬂ᭞
ᬫᬮᬸᬗᬶᬤ᭄ᬓᬤᬶᬕᬜ᭄ᬚᬶᬭᬦ᭄ᬓᬸᬓᬸᬦ᭄ᬬ᭞
ᬬᬢᬧᬗ᭄ᬤᬸᬓ᭄ᬦ᭄ᬬᬭᬶᬲᬂᬦᬭᬾᬦ᭄ᬤ᭄ᬭᬧᬸᬢ᭄ᬭ᭛

ᬉᬫᬸᬮᬢ᭄ᬲᬶᬭᬓᬵᬭ᭄ᬯᬰᬷᬖ᭄ᬭᬫᬗ᭄ᬲᭃ᭞
ᬲᬸᬫᬶᬓᭂᬧ᭄ᬓᬵᬭ᭄ᬯᬫᬢᬸᬗ᭄ᬕᬮᬦ᭄ᬲᬸᬓᬸᬦ᭄ᬬ᭞
ᬲᬶᬦᭂᬩᬶᬢ᭄ᬯᬤᬶᬤᬾᬦᬶᬭᬵᬃᬤᬸᬤᬸᬢ᭄‌ᬬ᭞
ᬫᬢᬶᬢᬵᬢᬦ᭄ᬧᬩᬶᬱᬵᬦ᭄ᬰᬶᬯᬓ᭄ᬓᬯᬓ᭄ᬦ᭄ᬬ᭛

ᬭᬶᬧᭂᬚᬄᬦᬶᬓᬦᬂᬯᬶᬭᬵᬥᬫᬹᬃᬓ᭄ᬓ᭞
ᬉᬫᬳᬲ᭄ᬲᬂᬦᬺᬧᬧᬸᬢ᭄ᬭᬦᬶᬃᬪᬬᬵᬢᬄ᭞
ᬢᭂᬫᬸᬗᬵᬰ᭄ᬭᬫᬤᬶᬩ᭄ᬬᬰᭀᬩᬭᬵᬫ᭄ᬬ᭞
ᬧᬢᬧᬦ᭄ᬲᬂᬰᬭᬪᬗ᭄ᬕᬬᭀᬕᬲᬶᬤ᭄ᬥᬶ᭛

ᬲᬶᬭᬲᬂᬋᬱᬶᬲᬶᬤ᭄ᬥᬤᬶᬩ᭄ᬬᬬᭀᬕᬷ᭞
ᬯᬶᬳᬶᬓᬦ᭄‌ᬭᬶᬂᬧᬭᬫᬵᬃᬣᬢᬢ᭄ᬯᬲᬹᬓ᭄ᬱ᭄ᬫ᭞
ᬧᬭᬶᬧᬓ᭄ᬯᬲᬫᬵᬥᬶᬦᬶᬱ᭄ᬓᬍᬗ᭄ᬓ᭞
ᬤᬤᬶᬫᬫ᭄ᬯᬶᬢ᭄ᬢᬲᬶᬭᭀᬫᬭᬾᬂᬓᬫᭀᬓ᭄ᬱᬦ᭄᭛

ᬓᬶᬢᬭᬵᬫᬗᬭᬦ᭄ᬢᬭᬵᬚᬧᬸᬢ᭄ᬭ᭞
ᬓᬫᬶᬫᬫ᭄ᬯᬷᬢᬫᬭᬾᬭᬶᬓᬂᬓᬫᭀᬓ᭄ᬱᬦ᭄᭞
ᬮᬮᬸᬪᬵᬕ᭄ᬬᬢᭂᬫᭂᬦ᭄ᬓᬶᬢᬵᬢ᭄ᬧᬭᬗ᭄ᬓᬾ᭞
ᬓᬶᬢᬦᬵᬭᬵᬬᬡᬫᬗ᭄ᬕᬮᬗ᭄ᬓᬸᬤᬶᬩ᭄ᬬ᭛

ᬳᬦᬢᬵᬰ᭄ᬭᬫᬲᬂᬲᬸᬢᬷᬓ᭄ᬱ᭄ᬡᬬᭀᬕᬷ᭞
ᬬᬢᬶᬓᬵᬦᬸᬂᬯᭂᬕᬶᬍᬦ᭄ᬢᬢᬢ᭄ᬫᬓᬹᬗ᭞
ᬫᬧᬋ‌ᬵ‌ᬬᬢᬫᬦ᭄ᬫᬤᭀᬄᬲᬗ᭄ᬓᬗ᭄ᬓᬾ᭞
ᬋᬱᬶᬬᭀᬕᬷᬰᬭᬡᬵᬦ᭄ᬢᬲᬂᬲᬸᬢᬷᬓ᭄ᬱ᭄ᬡ᭛

ᬇᬢᬶᬦᬵᬢᬯᬸᬯᬸᬲ᭄ᬦᬶᬭᬂᬢᬧᬲ᭄ᬯᬷ᭞
ᬤᬤᬶᬢᬵᬬᭀᬕᬲᬶᬭᬵᬲᬫᬵᬥᬶᬲᬶᬤ᭄ᬥᬶ᭞
ᬫᬕᬯᬾᬢᬲᬶᬭᬩᬳ᭄ᬦᬷᬥᬭᬵᬡ᭞
ᬫᬕᭂᬲᭃᬂᬰᬷᬃᬡ᭄ᬦ‌ᬅᬯᬓ᭄ᬦᬶᬭᬵᬢ᭄ᬫᬧᬵᬲᬄ᭛

ᬅᬣᬫᭀᬓ᭄ᬱᬲᬶᬭᬂᬫᬳᬵᬃᬱᬶᬲᬶᬤ᭄ᬥᬶ᭞
ᬓᬯᭂᬓᬲ᭄ᬲᬂᬭᬖᬸᬧᬸᬢ᭄ᬭᬭᬵᬫᬤᬾᬯ᭞
ᬉᬫᬸᬯᬄᬫᬦᬸᬲᬸᬧ᭄ᬲᬶᬭᬾᬗᬮᬲ᭄ᬕᭃᬂ᭞
ᬢᭂᬫᬸᬢᬾᬓᬵᬰ᭄ᬭᬫᬲᬂᬲᬸᬢᬷᬓ᭄ᬱ᭄ᬡᬬᭀᬕᬷ᭛

ᬲᬨᬮᬵᬦ᭄ᬯᬶᬦᭂᬕᬶᬮ᭄ᬲᬶᬭᬂᬲᬸᬢᬷᬓ᭄ᬱ᭄ᬡ᭞
ᬓᬭᬸᬡᬵᬭᬶᬂᬯᬦᬯᬵᬲᬓᬵᬘᬶᬣᬷᬬ᭞
ᬫᬮᬯᬲ᭄ᬢᬦᬭᬾᬦ᭄ᬤ᭄ᬭᬧᬸᬢ᭄ᬭᬭᬵᬫ᭞
ᬭᬶᬓᬦᬵᬗᬵᬰ᭄ᬭᬫᬯᬾᬢ᭄ᬦ᭄ᬬᬲᬶᬄᬫᬳᬵᬃᬱᬶ᭛

᭛ᬧ᭄ᬭᬩᭀᬥᬶᬢᬵ᭛᭝᭔᭟᭑᭖
 ⏑ ⏑ – | ⏑ ⏑ – | ⏑ – ⏑ | ⏓ ᭝᭑᭐
 ⏑ ⏑ – | – ⏑ ⏑ | – ⏑ – | ⏑ ⏓ ᭝᭑᭑

ᬉᬫᬳᬲ᭄ᬢᬲᬶᬭᬾᬂᬢᬧᭀᬯᬦ᭞
ᬢᬶᬦᬫᬸᬬ᭄‌ᬤᬾᬦᬶᬭᬲᬂᬫᬳᬵᬫᬸᬦᬶ᭞
ᬨᬮᬫᬹᬮᬧᬯᭂᬄᬦᬶᬭᬂᬋᬱᬶ᭞
ᬬᬢᬶᬓᬵᬳᬵᬭᬦᬶᬭᬵᬃᬳᬦᬾᬗᬮᬲ᭄᭛

ᬇᬲᭂᬟᭂᬂᬦᬶᬓᬦᬂᬯᭂᬗᬶᬦ᭄ᬢᭂᬓ᭞
ᬫᬢᬸᬭᬹᬲᬂᬦᬺᬧᬧᬸᬢ᭄ᬭᬭᬶᬂᬗᬮᬲ᭄᭞
ᬓᬮᬰᬵᬦᬶᬭᬭᭀᬦᬶᬓᬂᬓᬬᬸ᭞
ᬉᬫᬳᬵᬫᬩ᭄ᬭᬢᬥᬷᬭᬢᬃ‌ᬍᬕᭃ᭛

ᬭᬳᬶᬦᬦ᭄ᬬᬫᬳᬲ᭄ᬲᬶᬭᬾᬗᬮᬲ᭄᭞
ᬫᬺᬕᬬᬵᬢᬾᬓᬕᬯᬾᬦᬶᬭᬵᬩᬸᬭᬸ᭞
ᬫᬫᬢᬷᬓᬓᭂᬦᬲ᭄‌ᬭᬶᬓᭂᬂ‌ᬅᬮᬲ᭄᭞
ᬬᬧᬫᬹᬚᬵᬦᬶᬭᬦᬶᬢ᭄ᬬᬓᬵᬮᬬ᭛

ᬯᬶᬓᬸᬧᬡ᭄ᬟᬶᬢᬯᬾᬤᬧᬵᬭᬕ᭞
ᬉᬫᬳᬲ᭄ᬫᬵᬫᭂᬗᬫᭂᬂᬭᬶᬗᬵᬰ᭄ᬭᬫ᭞
ᬭᬲᬶᬓᬵᬢᬶᬦᬫᬸᬬ᭄‌ᬬᬤᬾᬦᬶᬭ᭞
ᬧᬶᬦᬓᬵᬳᬵᬭᬲᬰᬾᬱᬲᬂᬢᬫᬸᬬ᭄᭛

ᬯᬶᬓᬸᬭᬹᬧᬦᬶᬭᬵᬃᬳᬦᬾᬗᬮᬲ᭄᭞
ᬧᬟᬲᬦ᭄ᬢᭀᬱᬭᬶᬓᬂᬓᬸᬮᬶᬢ᭄ᬓᬬᬸ᭞
ᬓᬬᬸᬬᬾᬓᬓᬤᬂᬦᬶᬭᬵᬤᬲᬶᬄ᭞
ᬬᬧᬗ᭄ᬳᭃᬩᬦ᭄ᬦᬶᬭᬓᬵᬮᬦᬶᬂᬧᬦᬲ᭄᭛

ᬲᬶᬭᬢᬵᬧᬲᬯᬾᬱᬬᬦ᭄ᬓᬢᭀᬦ᭄᭞
ᬦ᭄ᬤᬦᬶᬓᬵᬗᬵᬬᬸᬥᬬᬾᬓᬢᬦ᭄ᬓᬲᬄ᭞
ᬅᬪᬬᬵᬦᬶᬭᬲᬂᬫᬳᬵᬃᬱᬶᬤᭀᬦ᭄᭞
ᬩ᭄ᬭᬢᬲᬂᬯᬷᬭᬭᬸᬫᬵᬓ᭄ᬱᬲᬂᬯᬶᬓᬸ᭛

ᬧᬢᬧᬦ᭄‌ᬭᬶᬲᬫᬷᬧᬦᬶᬂᬕᬸᬦᬸᬂ᭞
ᬧᬟᬓᬧ᭄ᬯᬾᬦᬳᬲᬦ᭄ᬢᬤᬾᬦᬶᬭ᭞
ᬓᬶᬦᭂᬫᬶᬢ᭄‌ᬬᬭᬶᬦᬵᬓ᭄ᬱᬭᬶᬂᬪᬬ᭞
ᬲᬸᬓᬫᬾᬦᬓ᭄ᬢᬧᬳᭀᬫᬲᬂᬋᬱᬶ᭛

ᬲᬮᬯᬲ᭄ᬦᬶᬭᬭᬸᬗ᭄ᬕᬸᬭᬶᬂᬗᬮᬲ᭄᭞
ᬢᬫᬢᬦ᭄ᬮᬾᬦᬶᬦᬗᭂᬦᬗᭂᬦ᭄‌ᬇᬭ᭞
ᬲᬸᬓᬤᬸᬳ᭄ᬓᬦᬶᬭᬂᬫᬳᬵᬫᬸᬦᬶ᭞
ᬬᬘᬶᬦᬶᬢ᭄ᬢᬯᬶᬦᬶᬯᬾᬓᬭᬶᬂᬳᬢᬶ᭛

ᬲᬨᬮᬵᬃᬯᭂᬓᬲᬂᬭᬖᬹᬢ᭄ᬢᬫ᭞
ᬇᬓᬦᬂᬘᬶᬢ᭄ᬢᬧᬭᬵᬃᬣᬓᬾᬯᬮ᭞
ᬢᬭᬸᬧᬾᬓ᭄ᬱᬮᬭᬦ᭄ᬬᬯᬓ᭄ᬦᬶᬭ᭞
ᬧ᭄ᬭᬶᬳᬢᬄᬓᬵᬃᬬ᭄ᬬᬦᬶᬭᬂᬫᬳᬵᬫᬸᬦᬶ᭛

ᬓ᭄ᬭᬫᬓᬵᬮ‌ᬉᬫᬾᬄᬓᬸᬍᬫ᭄ᬢᭂᬓᬵ᭞
ᬭᬶᬓᬦᬵᬗᬵᬰ᭄ᬭᬫᬲᬵᬦ᭄ᬥ᭄ᬬᬯᬾᬮᬬ᭞
ᬢᬫᬢᬃᬫᬮᬸᬧᬾᬂᬩ᭄ᬭᬢᬵᬚᬧ᭞
ᬓᬤᬶᬲᬂᬢᬵᬧᬲᬸᬲᬢ᭄ᬬᬲᬵᬢ᭄ᬯᬶᬓ᭛

ᬭᬳᬶᬦᬦ᭄ᬬ‌ᬅᬢᬷᬢᬢᬂᬓᬸᬍᬫ᭄᭞
ᬲᬓᬢᬫ᭄ᬩᬾ‌ᬉᬫᬸᬯᬄᬲᬶᬭᬵᬚᬧ᭞
ᬢᬫᬢᬃᬓᬮᬸᬧᬦ᭄ᬳᭂᬍᬫ᭄ᬳᭂᬍᬫ᭄᭞
ᬫᬢᬸᬢᬸᬃᬢᬾᬂᬩ᭄ᬭᬢᬥᬷᬭᬦᬶᬰ᭄ᬘᬮ᭛

ᬳᬦᬰᬹᬃᬧ᭄ᬧᬡᬔᬵᬢᬭᬵᬓ᭄ᬱᬲᬷ᭞
ᬬᬢᬶᬓᬵᬘᬵᬭᬦᬶᬭᬂᬤᬰᬵᬦᬦ᭞
ᬉᬫᬳᬲ᭄‌ᬬᬭᬶᬓᬵᬗᬮᬲ᭄ᬓᬩᬾᬄ᭞
ᬢᭂᬓᬭᬶᬂᬤᬡ᭄ᬟᬓᬓᬵᬦᬦᬵᬰ᭄ᬭᬫ᭛

ᬢᬶᬦᭂᬫᬸᬦ᭄ᬬᬢᬲᬂᬦᬺᬧᬵᬢ᭄ᬫᬚ᭞
ᬭᬶᬗᬮᬲ᭄ᬓᬵᬯᬶᬢᬫᬾᬢ᭄ᬲᭂᬓᬃᬲᬶᬭ᭞
ᬓᬮᬯᬦ᭄ᬚᬦᬓᬵᬢ᭄ᬫᬚᬵᬤᬸᬮᬸᬭ᭄᭞
ᬲᬶᬭᬢᬃᬓᬵᬦ᭄ᬢᬸᬦᬲᬶᬂᬧᬭᬦ᭄ᬢᬸᬫᬹᬢ᭄᭛

ᬤᬤᬶᬫᬹᬃᬬᬢᬸᬫᭀᬦ᭄ᬲᬶᬭᬵᬤᬸᬮᬸᬭ᭄᭞
ᬇᬓᬦᬂᬰᬹᬃᬧ᭄ᬧᬡᬓᬵᬢᬓᬾᬭᬗᬦ᭄᭞
ᬫᬦᬸᬲᬸᬧ᭄‌ᬬᬭᬶᬓᬵᬗᬮᬲ᭄ᬯᬦᬾᬄ᭞
ᬢᭂᬫᬸᬲᬂᬮᬓ᭄ᬱ᭄ᬫᬡᬢᬵᬗᬮᬧ᭄ᬲᭂᬓᬭ᭄᭛

ᬓᭂᬦᬓᬵᬫᬲᬭᬵᬕᬬᬦ᭄ᬯᬸᬮᬢ᭄᭞
ᬫᬕᬯᬾᬪᬵᬯᬫᬳᬶᬜ᭄ᬚᬶᬬᬦ᭄ᬮᬓᬸ᭞
ᬧᬭᬶᬧᬹᬃᬡ᭄ᬦ‌ᬅᬯᬓ᭄ᬦ᭄ᬬᬭᬶᬂᬳᬬᬸ᭞
ᬯᬸᬮᬦᬶᬂᬧᬸᬃᬡ᭄ᬦᬫᬓᬵᬮᬢᬸᬮ᭄ᬬᬬ᭛᭐᭛

᭛ᬫᬵᬮᬪᬵᬭᬶᬡᬶ᭛᭝᭔᭟᭓᭑
 ⏑ ⏑ – | ⏑ ⏑ – | ⏑ – ⏑ | – ⏓ ᭝᭑᭑
 ⏑ ⏑ – | – ⏑ ⏑ | – ⏑ – | ⏑ – ⏓ ᭝᭑᭒

ᬫᬟᭂᬫᬶᬢ᭄ᬲᬧᭂᬕᭂᬕ᭄ᬢᭂᬗᬄᬦ᭄ᬬᬫᬵᬫ᭄ᬩᭂᬢ᭄᭞
ᬫᬫᬦᬶᬲ᭄ᬮᬾᬦ᭄ᬧᬫᬢᬦ᭄ᬬᬭᬵᬫ᭄ᬬᬫᭀᬍᬫ᭄᭞
ᬫᬮᬸᬭᬸᬲ᭄ᬢᬧᬸᬧᬹᬦ᭄ᬬᬮᬾᬦ᭄ᬯᭂᬢᬶᬲ᭄ᬦ᭄ᬬ᭞
ᬚᬭᬶᬚᬶᬦ᭄ᬬᬵᬦᬸᬚᬶᬮᬡ᭄ᬟᬓᬸᬚ᭄ᬯᬮᬵᬩᬵᬂ᭛

ᬚᬖᬦᬦ᭄ᬬᬫᬕᭃᬂᬲᬸᬲᬸᬦ᭄ᬬᬩᬸᬦ᭄ᬢᭂᬭ᭄᭞
ᬫᬧᬸᬢᬶᬄᬳᬸᬦ᭄ᬢ᭄ᬯᬮᬭᬶᬲ᭄‌ᬇᬭᬸᬂᬦ᭄ᬬᬰᭀᬪᬵ᭞
ᬲᭂᬲᭂᬭᬦ᭄ᬬᬫᬡᬶᬓ᭄ᬫᬦᭀᬚ᭄ᬜᬲᬰ᭄ᬭᬷ᭞
ᬫᬲᭂᬓᬃᬭᬵᬫ᭄ᬬᬫᬭᬸᬫ᭄ᬧᬸᬓᬦ᭄ᬫᬲᬸᬫ᭄ᬧᬶᬂ᭛

ᬫᬫᬦᬶᬲ᭄ᬢᬯᬸᬮᬢ᭄ᬦ᭄ᬬᬮᬾᬦ᭄ᬕᬸᬬᬸᬦ᭄ᬬ᭞
ᬇᬓᬦᬮ᭄ᬯᬶᬃᬦ᭄ᬬᬫᬓᬶᬦ᭄ᬲᬭᬵᬕᬫᬳ᭄ᬬᬸᬦ᭄᭞
ᬭᬶᬲᬯᬾᬢ᭄ᬦᬶᬳᬶᬬᬸᬦ᭄ᬬᬢᬵ‌ᬇᬭᬂᬦ᭄ᬬ᭞
ᬭᬶᬲᬶᬭᬂᬮᬓ᭄ᬱ᭄ᬫᬡᬬᬦ᭄ᬫᬲᭃᬢᬫᭀᬚᬭ᭄᭛

ᬓᬓᬮᬓ᭄ᬱ᭄ᬫᬡᬳᬾᬲᬸᬫᬶᬢ᭄ᬭᬧᬸᬢ᭄ᬭ᭞
ᬅᬓᬸᬫᬹᬃᬘ᭄ᬙᬵᬓᭂᬦᬓᬵᬫᬤᬾᬦ᭄ᬢᬢᬶᬩ᭄ᬭ᭞
ᬅᬲᬶᬳᬦ᭄ᬢᬓᬸᬦᭂᬂᬢᬫᬦ᭄ᬧᬳᬷᬗᬦ᭄᭞
ᬳᬸᬮᬸᬦᬦ᭄ᬢᬵᬓᬸᬩᬰᬵᬓᬶᬢᬾᬢᬸᬯᬸᬄᬓᬸ᭛

ᬲᬮᬯᬲ᭄ᬦᬶᬳᬸᬭᬶᬧ᭄ᬓᬸᬢᬦ᭄ᬓᬲᬵᬳ᭞
ᬭᬶᬓᬶᬢᬵᬲᬶᬂᬲᬧᬭᬦ᭄ᬢᬢᬦ᭄ᬫᬤᭀᬳ᭞
ᬲᬧᬓᭀᬦ᭄ᬢᬭᬶᬓᬾᬗ᭄ᬳᬸᬮᬸᬦ᭄ᬓᬤᬤ᭄ᬬ᭞
ᬭᬶᬲᭂᬟᭂᬗ᭄ᬢᬵᬢᬦᬸᬫᬵᬦᬭᬶᬂᬓᭂᬦᬾᬂᬳ᭄ᬬᬸᬦ᭄᭛

ᬇᬢᬶᬦᬵᬢᬯᬸᬯᬸᬲ᭄ᬦ᭄ᬬᬢᬵ‌ᬇᬭᬂᬦ᭄ᬬ᭞
ᬲᬶᬦᬧᬸᬢ᭄ᬤᬾᬦᬶᬧᬦᬄᬪᬝᬵᬭᬓᬵᬫ᭞
ᬲᬸᬫᬳᬸᬃᬢᬲᬶᬭᬂᬲᬶᬦᭀᬫᬲᭀᬫᬄ᭞
ᬲᬶᬭᬲᬂᬮᬓ᭄ᬱ᭄ᬫᬡᬕᬤ᭄ᬕᬤᬢᬤᬾᬦ᭄ᬬ᭛

ᬅᬧᬭᬦ᭄ᬓᬶᬢᬤᬶᬩ᭄ᬬᬭᬹᬧᬫᭀᬚᬭ᭄᭞
ᬭ᭄ᬬᬧᬲᬗ᭄ᬓᬦ᭄ᬢ‌ᬅᬫᬵᬦᬸᬱᬵᬓᬺᬢᬶᬦ᭄ᬢ᭞
ᬢᬫᬢᬢ᭄ᬫᬢᬓᬸᬢ᭄‌ᬭᬶᬓᬾᬗᬮᬲ᭄ᬕᭃᬂ᭞
ᬢᬓᬦᭀᬦᬦᬂᬯᬂᬢᬸᬯᬶᬮᬾᬦᬦᬸᬂᬢᭂᬓᬗ᭄ᬓᬾ᭛

ᬮᬮᬸᬤᬶᬩ᭄ᬬᬳᬬᬸᬦ᭄ᬢᬓᬵᬤ᭄ᬪᬸᬢᬵᬓᬸ᭞
ᬅᬧᬚᬵᬢᬶᬦ᭄ᬢᬬᬦᬧ᭄ᬲᬭᬷᬢᬓᬹᬦᭂᬂ᭞
ᬧᬭᬶᬘᬵᬭᬢᬯᬷᬦᬾᬄᬬᬓᬦ᭄ᬢᬹᬦ᭞
ᬓᬶᬢᬓᬦ᭄ᬬᬵᬳᬬᬸᬢᭀᬯᬶᬢᬸᬗ᭄ᬕᬢᬸᬗ᭄ᬕᬮ᭄᭛

᭛ᬧ᭄ᬭᬩᭀᬥᬶᬢᬵ᭛᭝᭔᭟᭓᭙
 ⏑ ⏑ – | ⏑ ⏑ – | ⏑ – ⏑ | ⏓ ᭝᭑᭐
 ⏑ ⏑ – | – ⏑ ⏑ | – ⏑ – | ⏑ ⏓ ᭝᭑᭑

ᬦ᭄ᬬᬤᬸᬫᬾᬳᬓᬸᬲᬗ᭄ᬰᬬᬵᬢᭂᬫᭂᬦ᭄᭞
ᬓᬶᬢᬫᭀᬚᬃᬭ᭄ᬬᬓᬸᬢᬦ᭄ᬓᭂᬦᬾᬗᬶᬭᬂ᭞
ᬓᬤᬶᬫᬾᬤᬶᬯᬸᬯᬸᬲ᭄ᬢᬫᬗ᭄ᬮᬭᬾ᭞
ᬓᬶᬢᬤᬾᬯᬵᬓᬺᬢᬶᬫᬵᬦᬸᬱᬗ᭄ᬳᬸᬮᬸᬦ᭄᭛

ᬬᬸᬯᬢᬷᬓᬶᬢᬓᬦ᭄ᬬᬓᬵᬓᬸᬦᭂᬂ᭞
ᬅᬥᬯᬵᬢᬄᬮᬓᬸᬦ᭄ᬢᬢᬤᬶᬡ᭄ᬟᬭᬵ᭞
ᬬᬫᬢᬂᬦ᭄ᬬᬢᬫᬦ᭄ᬓᭂᬦᬾᬗᬶᬭᬂ᭞
ᬢᬯᬸᬯᬸᬲ᭄ᬢᭀᬭᬲᬶᬭᬶᬗ᭄ᬳᬸᬮᬸᬦ᭄ᬦᬭᬶ᭛

ᬓᬮᬯᬦ᭄ᬦᬓᬸᬢᬓ᭄ᬲᬬᭀᬕ᭄ᬬᬯᬾᬄ᭞
ᬭᬶᬓᬓᬗ᭄ᬓᬸᬢ᭄ᬧᬭᬬᭀᬕ᭄ᬬᬫᬵᬲᬶᬳ᭞
ᬲᬶᬭᬭᬵᬫᬗᬭᬦ᭄ᬦᬶᬭᬾᬂᬚᬕᬢ᭄᭞
ᬅᬦᬸᬫᬵᬦᬾᬂᬓᭂᬦᬭᬵᬕᬫᬹᬃᬘ᭄ᬙᬶᬢ᭛

ᬕᬸᬡᬫᬵᬦ᭄ᬢᬲᭂᬟᭂᬗ᭄ᬢᬬᭀᬯᬦ᭞
ᬲᬶᬭᬲᬂᬭᬵᬫᬢᬫᬵᬲᬶᬳᬾᬓᬶᬢ᭞
ᬯᬶᬳᬶᬓᬦ᭄ᬫᬗᬶᬭᬶᬂᬗᬦᬓ᭄ᬓᭂᬩᬶ᭞
ᬲᬶᬭᬢᬵᬫᭀᬮ᭄ᬬᬭᬶᬓᬳ᭄ᬬᬸᬦᬦ᭄ᬢᬯᬾᬄ᭛

ᬅᬫᬦᬶᬲ᭄ᬧᬫᬢᬦ᭄ᬦᬶᬭᬵᬮᬭᬶᬲ᭄᭞
ᬧᬗᬯᬓ᭄ᬲᬳ᭄ᬬᬮᬯᬦ᭄ᬫᬸᬓᬵᬩᬸᬗᬄ᭞
ᬢᬸᬯᬶᬩᬵᬳᬸᬦᬶᬭᬵᬯᬶᬟᬂᬓᬢᭀᬦ᭄᭞
ᬧᬗᬮᬄᬰᬢ᭄ᬭᬸᬕᬯᬾᬦ᭄ᬬᬭᬶᬂᬭᬡ᭛

ᬳᬦᬓᬤ᭄ᬕᬦᬶᬭᬵᬢᬶᬢᬷᬓ᭄ᬱ᭄ᬡᬬ᭞
ᬢᬦᬤᭀᬄᬬᬤ᭄ᬬᬧᬶᬬᬦ᭄ᬢᭂᬓᬵᬂᬫᬸᬲᬸᬄ᭞
ᬢᬶᬦᬳᬵ‌ᬇᬓᬦᬂᬭᬡᬵᬦ᭄ᬢᭂᬓᬵ᭞
ᬬᬓᬭᬵᬓ᭄ᬱᬵᬦᬶᬭᬤᭀᬦᬶᬓᬂᬢᭂᬯᭂᬓ᭄᭛

ᬯ᭄ᬯᬭᬢᬵᬬᬸᬥᬮᬾᬦ᭄ᬮᬭᬲ᭄ᬫᬕᭃᬂ᭞
ᬢᬬᬢᬵᬂᬯ᭄ᬯᬂ‌ᬉᬫᭂᬦᬂᬫᬬᬢ᭄ᬢᬶᬓᬵ᭞
ᬧᬗᬮᬄᬦᬶᬭᬭᬶᬂᬫᬸᬲᬸᬄᬓᬩᬾᬄ᭞
ᬇᬓᬦᬂᬭᬵᬓ᭄ᬱᬲᬫᬹᬃᬓ᭄ᬓᬲᬵᬳᬲ᭛

ᬲᬸᬫᬸᬓᬹᬧᬢᬧᬦ᭄ᬫᬳᬵᬫᬸᬦᬶ᭞
ᬳᬦᬫᬶᬖ᭄ᬦᬾᬓᬦᬬᬚ᭄ᬜᬲᬂᬋᬱᬶ᭞
ᬋᬱᬶᬰᬢ᭄ᬭᬸᬬᬫᬾᬮᬶᬓᬶᬂᬯᬶᬓᬸ᭞
ᬬᬧᬶᬦᬢ᭄ᬬᬦ᭄ᬦᬶᬭᬢᬦ᭄ᬧᬰᬾᬱᬬ᭛

ᬲᬸᬓᬲᬂᬋᬱᬶᬦᬶᬃᬪᬬᭂᬂ‌ᬅᬮᬲ᭄᭞
ᬭᬶᬓᬤᬶᬩ᭄ᬬᬦ᭄ᬦᬶᬭᬗᬵᬃᬬ᭄ᬬᬭᬵᬖᬯ᭞
ᬬᬫᬢᬂᬦ᭄ᬬᬲᬬᭀᬕ᭄ᬬᬬᬢ᭄ᬲᬶᬯᬶᬦ᭄᭞
ᬓᬶᬢᬪᬵᬕ᭄ᬬᬦ᭄ᬬᬤᬶᬬᬢ᭄ᬧᬭᬾᬲᬶᬭ᭛

ᬯᬭᬮᬓ᭄ᬱ᭄ᬫᬡᬦᬵᬢᬮᬶᬂᬦᬶᬭ᭞
ᬇᬓᬦᬂᬰᬹᬃᬧ᭄ᬧᬡᬔᬵᬕᭂᬮᬵᬦᬬ᭞
ᬭᬸᬫᭂᬗᭃᬕᬸᬡᬲᬂᬭᬖᬹᬢ᭄ᬢᬫ᭞
ᬤᬤᬶᬫᬗ᭄ᬲᭃᬬᬲᬳᬃᬱᬬᬦ᭄ᬢᭂᬓ᭛

ᬲᬢᭂᬓᬦ᭄ᬬᬯᬸᬯᬸᬲ᭄ᬦ᭄ᬬᬢᬦ᭄ᬓᬮᬾᬦ᭄᭞
ᬲᬶᬭᬲᬂᬭᬵᬫᬯᬯᬂᬲᬶᬭᬵᬲᬳᬸᬭ᭄᭞
ᬅᬭᬶᬤᬶᬩ᭄ᬬᬳᬬᬸᬦ᭄ᬢᬓᭀᬫᬮ᭞
ᬮᬮᬸᬳᬾᬫᬦ᭄ᬢᬬᬢᬦ᭄ᬓᬢᬗ᭄ᬕᬧ᭛

ᬦ᭄ᬬᬲᬶᬭᬵᬭᬶ‌ᬅᬭᬶᬗ᭄ᬓᬸᬢᬃᬫᬤᭀᬄ᭞
ᬲᬶᬭᬲᬷᬢᬵᬓᬋᬗᭃᬭᬶᬓᭂᬂᬲᬭᬵᬢ᭄᭞
ᬢᬫᬢᬓ᭄ᬫᬗᬗᭂᬦᬗᭂᬦ᭄ᬯᬦᬾᬄ᭞
ᬭᬲᬶᬓᬵᬢᬸᬗ᭄ᬕᬮᬢᬄᬓᬸᬋᬦ᭄ᬓ᭄ᬯᬭᬶ᭛

ᬦ᭄ᬬᬓᬸᬦᭂᬂᬯᬸᬯᬸᬲᬗ᭄ᬓ᭄ᬯᬶᬬᭀᬕ᭄ᬬᬬ᭞
ᬇᬓᬦᬵᬭᬶᬗ᭄ᬓᬸᬲᬶᬮᬓ᭄ᬱ᭄ᬫᬡᬵᬢ᭄ᬧᬭ᭞
ᬓᬸᬋᬦᬦ᭄ᬬᬓᬶᬢᬵᬭᬶᬫᬵᬲᬶᬳ᭞
ᬓᬶᬢᬓᬦ᭄ᬬᬵᬢᬲᬸᬭᬹᬧᬓᭀᬫᬮ᭛

ᬭᬖᬸᬧᬸᬢ᭄ᬭᬦᬳᬦ᭄ᬯᬸᬯᬸᬲ᭄ᬦᬶᬭ᭞
ᬇᬓᬦᬂᬰᬹᬃᬧ᭄ᬧᬡᬔᬵᬫᬮᬸᬬ᭄‌ᬢᬬ᭞
ᬇᬲᬶᬭᬂᬢᬭᬸᬡᬵᬃᬬ᭄ᬬᬮᬓ᭄ᬱ᭄ᬫᬡ᭞
ᬅᬮᬳᬳ᭄ᬬᬸᬦ᭄ᬓᭂᬦᬓᬵᬫᬩᬵᬡᬬ᭛

ᬉᬫᬲᭃᬢᬢᬫᬦ᭄ᬓᭂᬦᬾᬗᬶᬭᬂ᭞
ᬲᬸᬫᭂᬟᭂᬓ᭄ᬓᬾᬭᬗᬶᬭᬂ‌ᬉᬮᬄᬦ᭄ᬬᬯᬾᬄ᭞
ᬢᬦᬸᬮᬄᬦᬶᬓᬦᬵᬗᬦᬓ᭄ᬓᭂᬩᬶ᭞
ᬧᬶᬦᬓᭀᬮᬄᬦ᭄ᬬᬬᬦᬷᬘᬓᬰ᭄ᬫᬮ᭛

ᬉᬫᬸᬮᬢ᭄ᬫᬗᬶᬗᭂᬢᬶᬗᭃᬢᬓᭂᬦ᭄᭞
ᬲᬶᬭᬲᬂᬮᬓ᭄ᬱ᭄ᬫᬡᬓᬵᬤ᭄ᬪᬸᬢᬂᬫᬦᬄ᭞
ᬓᬮᬫᬹᬃᬓ᭄ᬓ‌ᬇᬓᬾᬢᬭᬵᬓ᭄ᬱᬲᬷ᭞
ᬬᬢᬲᬦ᭄ᬤᬾᬳᬲᬶᬭᬵᬃᬲᬶᬓᭂᬧ᭄ᬢᬬ᭛

ᬢᬶᬦᭂᬯᭃᬃᬦᬶᬭᬦᬵᬲᬶᬓᬵᬦᬶᬓᬾ᭞
ᬇᬓᬦᬾᬭᬸᬂᬦ᭄ᬬᬳᬸᬯᬸᬲ᭄ᬧᭂᬕᬢ᭄ᬳᬶᬮᬂ᭞
ᬉᬫᭂᬲᬢ᭄‌ᬬᬫᬶᬩᭂᬃᬫᬭᬾᬂᬮᬗᬶᬢ᭄᭞
ᬫᭂᬢᬸᬚᬵᬢᬶᬦ᭄ᬬᬬᬭᬵᬓ᭄ᬱᬲᬷᬦ᭄ᬓᬢᭀᬦ᭄᭛

ᬅᬓᬸᬰᬹᬃᬧ᭄ᬧᬡᬔᬵᬓᬸᬭᬵᬓ᭄ᬱᬲᬷ᭞
ᬓᬶᬢᬢᬦ᭄‌ᬯ᭄ᬭᬸᬄᬭ᭄ᬬᬓᬸᬫᬹᬟᬓᬵᬲ᭄ᬬᬲᬶᬄ᭞
ᬚᬕᬬᬢ᭄ᬦᬳᬸᬭᬶᬧ᭄ᬢᬭᬵᬓ᭄ᬱᬬ᭞
ᬩᬶᬱᬫᬵᬢ᭄ᬫᬵᬢ᭄ᬬᬢ᭄ᬓᬓᬵᬓᬗ᭄ᬓᬸᬰᬶᬖ᭄ᬭ᭛

ᬔᬭᬤᬹᬱᬡᬭᬓ᭄ᬱᬲᭀᬢ᭄ᬢᬫ᭞
ᬭᬶᬓᬦᬂᬰᬵᬓ᭄ᬢᬶᬧᬟᬦ᭄ᬬᬢᬦ᭄ᬳᬦ᭞
ᬅᬦᬶᬯᬵᬃᬬ᭄ᬬᬬᬯᬷᬭᬭᬶᬂᬭᬡ᭞
ᬓᬶᬢᬓᬵᬮᬶᬄ‌ᬉᬮᬶᬳᬦ᭄ᬬᬬᬦ᭄ᬢᭂᬓᬵ᭛

ᬭᬶᬳᬸᬯᬸᬲ᭄ᬦᬶᬯᬸᬯᬸᬲ᭄ᬦ᭄ᬬᬫᬗ᭄ᬕᭂᬫᭂᬭ᭄᭞
ᬫᬮᬬᬹᬰᬹᬃᬧ᭄ᬧᬡᬔᬵᬦᬗᬶᬲ᭄ᬢᬬ᭞
ᬯᬶᬦᭂᬕᬶᬮ᭄ᬦ᭄ᬬᬓᬓᬦ᭄ᬬᬰᬷᬖ᭄ᬭᬬ᭞
ᬢ᭄ᬭᬶᬰᬶᬭᬄᬫ᭄ᬯᬂᬓᬭᬮᬾᬦ᭄ᬲᬶᬤᬹᬱᬡ᭛

ᬓᬓᬳᬾᬢ᭄ᬭᬶᬰᬶᬭᬄᬢᬸᬮᬸᬂ‌ᬗ᭄ᬳᬸᬮᬸᬦ᭄᭞
ᬮᬮᬸᬢᬤ᭄‌ᬯ᭄ᬭᬸᬄᬭᬶᬮᬭᬗ᭄ᬓᬸᬫᭀᬳᬶᬢ᭞
ᬢᬫᬢᬦ᭄ᬧᬗᬗᭂᬦᬗᭂᬦ᭄ᬓᬶᬢ᭞
ᬇᬓᬦᬂᬰᬢ᭄ᬭᬸᬬᬲᬵᬳᬲᬾᬗ᭄ᬳᬸᬮᬸᬦ᭄᭛

ᬯ᭄ᬯᬭᬭᬵᬫᬗᬭᬦ᭄ᬬᬢᬵᬧᬲ᭞
ᬳᬦᬢᬵᬭᬶᬦ᭄ᬬᬗᬭᬦ᭄ᬬᬮᬓ᭄ᬱ᭄ᬫᬡ᭞
ᬯᬶᬓᬸᬪᬵᬯᬓᬢᭀᬦ᭄ᬫᬳᬵᬃᬤ᭄ᬥᬶᬓ᭞
ᬕᬸᬫᭂᬕᭃᬗᬵᬬᬸᬥᬤᬸᬱ᭄ᬝᬘᬶᬢ᭄ᬢᬬ᭛

ᬧᬭᬶᬪᬹᬢᬯᭂᬦᬂᬬᬲᬵᬳᬲ᭞
ᬢᬸᬫᭂᬯᭃᬃᬢᬾᬓ‌ᬇᬭᬸᬗ᭄ᬓᬸᬦᬶᬃᬖᬺᬡ᭞
ᬢᬸᬯᬶᬢᬦ᭄ᬳᬦᬤᭀᬱᬦᬶᬗ᭄ᬳᬸᬮᬸᬦ᭄᭞
ᬇᬓᬦᬂᬮᬓ᭄ᬱ᭄ᬫᬡᬬᭀᬫᬳᬵᬯᭂᬕᬶᬕ᭄᭛

ᬬᬤᬶᬬᬢ᭄ᬳᭂᬦᭂᬗᬵᬢᬭᬶᬂᬫᬸᬲᬸᬄ᭞
ᬢᬢᬲᭂᬗ᭄ᬳᬶᬢ᭄ᬳᬦᬲᬵᬳᬲᬾᬗ᭄ᬳᬸᬮᬸᬦ᭄᭞
ᬅᬧᬤᭀᬦᬦᬶᬚᬷᬯᬶᬢᬗ᭄ᬓᬸᬯᬾᬄ᭞
ᬅᬧᬢᬓ᭄ᬧᬾᬭᬸᬗᬶᬭᬗ᭄ᬓᬸᬢᬦ᭄ᬲᬶᬧᬶ᭛

ᬧ᭄ᬭᬪᬸᬭᬵᬯᬡᬦᬵᬣᬦᬶᬗ᭄ᬳᬸᬮᬸᬦ᭄᭞
ᬢᬸᬯᬶᬫᬓ᭄ᬯᬾᬄᬢᬓᬓᬗ᭄ᬓᬸᬭᬵᬓ᭄ᬱᬲ᭞
ᬢᬫᬢᬃᬫᬢᬓᬸᬢ᭄ᬢᬶᬓᬂᬫᬸᬲᬸᬄ᭞
ᬬᬫᬲᬫ᭄ᬧᬾᬭ᭄ᬬᬓᬸᬢᬦ᭄ᬧᬓᬵᬭᬡ᭛

ᬅᬧᬭᬦ᭄ᬢᬕᬸᬡᬗ᭄ᬓᬸᬬᬓ᭄ᬳᬦᬵ᭞
ᬍᬳᭂᬗᬂᬫᬵᬢ᭄ᬬᬓᬸᬦᭂᬂᬫᬶᬲᬦ᭄ᬫᬶᬲᬦ᭄᭞
ᬬᬤᬶᬬᬢ᭄ᬳᭂᬦᭂᬗᬵᬢᬭᬶᬂᬫᬸᬲᬸᬄ᭞
ᬢᬢᬲᭂᬗ᭄ᬳᬶᬢ᭄ᬳᬦᬲᬵᬳᬲᬾᬗ᭄ᬳᬸᬮᬸᬦ᭄᭛

᭛ᬫᬵᬮᬪᬵᬭᬶᬡᬶ᭛᭝᭔᭟᭖᭕
 ⏑ ⏑ – | ⏑ ⏑ – | ⏑ – ⏑ | – ⏓ ᭝᭑᭑
 ⏑ ⏑ – | – ⏑ ⏑ | – ⏑ – | ⏑ – ⏓ ᭝᭑᭒

ᬬᬫᬢᬂᬦ᭄ᬬᬬᬤᬶᬦ᭄ᬳᬦᬵᬲᬶᬳᬦ᭄ᬢ᭞
ᬇᬓᬦᬂᬭᬵᬖᬯᬮᬓ᭄ᬱ᭄ᬫᬡᭀᬮᬶᬳᬦ᭄ᬢ᭞
ᬅᬓᬸᬦᬶᬰ᭄ᬰᬭᬡᬵᬓᬶᬢᬵᬰ᭄ᬭᬬᬗ᭄ᬓ᭄ᬯ᭞
ᬬᬦᬕᭃᬂᬰᬓ᭄ᬢᬶᬦᬶᬓᬂᬫᬸᬲᬸᬄᬧ᭄ᬭᬶᬳᭂᬦ᭄ᬢ᭛

ᬅᬧᬢᬦ᭄ᬧᬲᬳᬵᬬᬢᬸᬗ᭄ᬕᬢᬸᬗ᭄ᬕᬮ᭄᭞
ᬨᬮᬫᬹᬮᬵᬰᬦᬬᬵᬫᬗᬦ᭄ᬕᭂᬕᬵᬗᬦ᭄᭞
ᬤᬮᬸᬯᬂᬯᭂᬟᬶᬳᬦ᭄ᬬᬭᬹᬓ᭄ᬱᬤᬸᬳ᭄ᬓ᭞
ᬇᬓᬦᬂᬲᬓ᭄ᬱᬡᬬᬵᬮᬳᬵᬢᬤᬾᬦ᭄ᬢ᭛

ᬓᬮᬰᬹᬃᬧ᭄ᬧᬡᬔᬵᬦᬳᬦ᭄‌ᬉᬚᬃᬦ᭄ᬬ᭞
ᬢ᭄ᬭᬶᬰᬶᬭᬄᬓ᭄ᬭᭀᬥᬬᬫᬗ᭄ᬕᭂᬢᭂᬫ᭄ᬫᬲᭂᬗ᭄ᬳᬶᬢ᭄᭞
ᬓᬭᬤᬹᬱᬡᬮᬾᬦ᭄ᬲᬭᭀᬤ᭄ᬭᬫᬢ᭄ᬢ᭞
ᬫᬦᭂᬧᬓ᭄ᬩᬵᬳᬸᬫᬲᬶᬗ᭄ᬳᬦᬵᬤᬫᭀᬚᬭ᭄᭛

ᬅᬭᬶᬰᬃᬧ᭄ᬧᬡᬔᬵᬢᬫᬢ᭄ᬲᬰᭀᬓ᭞
ᬓᬫᬶᬓᬵᬮᬶᬄᬢᬫᬓᭀᬮᬶᬳᬾᬓᬦᬂᬯ᭄ᬯᬂ᭞
ᬢᬓᬭᬶᬦ᭄ᬦᬭᬪᬓ᭄ᬱᬓᬵᬫᬗᬦ᭄‌ᬯ᭄ᬯᬂ᭞
ᬢᬬᬤᭀᬱᬦ᭄ᬬᬢᬸᬯᬶᬦ᭄ᬧᭂᬚᬄᬬᬤᬾᬗ᭄ᬓᬸ᭛

ᬭᬶᬳᬸᬯᬸᬲ᭄ᬦ᭄ᬬᬫᬲᬶᬗ᭄ᬳᬦᬵᬤᬫᬗ᭄ᬓᬢ᭄᭞
ᬓᬮᬯᬦ᭄ᬭᬵᬓ᭄ᬱᬲᬪᬺᬢ᭄ᬬᬓᬧ᭄ᬯᬲᬗ᭄ᬓᭂᬧ᭄᭞
ᬢᭂᬓᬬᬾᬂᬧᬢᬧᬦ᭄ᬧᬋᬂᬬᬫᬳ᭄ᬬᬵ᭞
ᬧᬟᬫᬗ᭄ᬲᭃᬲᬸᬫᬳᬩ᭄ᬮᬯᬦ᭄ᬩᬮᬦ᭄ᬬ᭛

ᬫᬧᬧᬦ᭄ᬫᬓᬢᬧ᭄ᬓᬢᬧ᭄‌ᬬᬲᬗ᭄ᬓᭂᬧ᭄᭞
ᬫᬢᬶᬮᬜ᭄ᬚᬂᬫᬚᬚᬃᬓᬩᬾᬄᬫᬧᬜ᭄ᬚᬂ᭞
ᬫᬕᬮᬄᬫᬕᬮᬓ᭄ᬫᬮᬵᬤᬶᬮᬢ᭄ᬦ᭄ᬬ᭞
ᬫᬮᬶᬧᬸᬂᬧᬸᬂᬚᬸᬕᬭᬶᬂᬯᭂᬕᬶᬕ᭄ᬕᬸᬫᬗ᭄ᬓᬢ᭄᭛

᭛ᬧ᭄ᬭᬩᭀᬥᬶᬢᬵ᭛᭝᭔᭟᭗᭑
 ⏑ ⏑ – | ⏑ ⏑ – | ⏑ – ⏑ | ⏓ ᭝᭑᭐
 ⏑ ⏑ – | – ⏑ ⏑ | – ⏑ – | ⏑ ⏓ ᭝᭑᭑

ᬲᬟᬢᭂᬂᬦ᭄ᬬᬓᬩᬾᬄᬫᬗᭂᬫ᭄ᬩᬸᬮᬶ᭞
ᬲᬶᬭᬲᬂᬭᬵᬖᬯᬮᬓ᭄ᬱ᭄ᬫᬡᭀᬫᬲᭃ᭞
ᬧᬶᬦᬦᬄᬦᬶᬭᬢᬦ᭄ᬧᬰᬾᬱᬬ᭞
ᬳᬶᬩᭂᬓᬦ᭄ᬯᬗ᭄ᬓᬬᬶᬓᬂᬢᭂᬕᬮ᭄ᬓᬩᬾᬄ᭛

᭛ᬢᬶᬟᬓ᭄ᬟᬶᬓᭂᬢᬳ᭄ᬯᬶ᭛᭝᭔᭟᭗᭒
 ⏑ ⏑ – | ⏑ ⏑ – | ⏑ – ⏑ | ⏓ ᭝᭑᭐
 ⏑ ⏑ – | – ⏑ ⏑ | – ⏑ – | ⏑ – ⏓ ᭝᭑᭒

ᬳᬦᬪᬶᬦ᭄ᬦᬰᬶᬯᬓ᭄ᬓᬯᬓ᭄ᬦᬶᬓᬵ᭞
ᬳᬦᬢᬶᬫ᭄ᬧᬂᬧᬶᬦᬦᬄᬧᬸᬧᬹᬦ᭄ᬬᬢᬶᬫ᭄ᬧᬮ᭄᭞
ᬢᬳᬸᬮᬦ᭄ᬦᬶᬳᬸᬮᬸᬦ᭄ᬬᬬᬋᬫᬸᬓ᭄᭞
ᬳᬦᬫᬵᬦᬂᬫᬦᬗᬦ᭄ᬳᬶᬮᬂᬢᬗᬦ᭄ᬬ᭛

ᬓᬸᬫᭂᬢᭂᬃᬲᬯᬦᬾᬄᬳᬦᬵᬮᬬᬸ᭞
ᬳᬦᬫᬾᬭᬂ‌ᬉᬫᬮᬸᬬ᭄‌ᬧ᭄ᬯᬬᬾᬓᬗᬵᬫᬹᬓ᭄᭞
ᬭᬶᬫᬸᬓᬦ᭄ᬬᬫᬩᬵᬂᬫᬸᬍᬓ᭄‌ᬫ᭄ᬢᬸᬂᬭᬵᬄ᭞
ᬕᬸᬫᬮᬸᬗ᭄ᬕᬂᬭᬶᬕᬸᬮᬹᬦ᭄ᬬᬭᭀᬤ᭄ᬭᬢᬂᬳ᭄ᬭᬹ᭛

᭛ᬧᬸᬱ᭄ᬧᬶᬢᬵᬕ᭄ᬭ᭛᭝᭔᭟᭗᭔
 ⏑ ⏑ ⏑ | ⏑ ⏑ ⏑ | – ⏑ – | ⏑ – ⏓ ᭝᭑᭒
 ⏑ ⏑ ⏑ | ⏑ – ⏑ | ⏑ – ⏑ | – ⏑ – | ⏓ ᭝᭑᭓

ᬩᬮᬫᬓᬩᬮᬲᬄᬯᬦᬾᬄᬓᬩᬸᬜ᭄ᬘᬂ᭞
ᬤᬤᬶᬫᬧᬸᬮᬶᬄᬢ᭄ᬭᬶᬰᬶᬭᬄᬫᬲᭃᬫᬲᭂᬗ᭄ᬳᬶᬢ᭄᭞
ᬲᬭᬪᬲᬫᬕᬮᬓ᭄‌ᬉᬮᬵᬧᬟᬦ᭄ᬬ᭞
ᬕᬭᬸᬟᬧᬟᬵᬦᬶᬭᬲᬂᬦᬭᬾᬦ᭄ᬤ᭄ᬭᬧᬸᬢ᭄ᬭ᭛

ᬇᬦᬭᬳᬭᬳᬶᬓᬵᬕᬸᬮᬹᬦ᭄ᬬᬭᬶᬂᬳ᭄ᬭᬹ᭞
ᬳᬦᬯᬭᬬᬂᬤᬤᬮᬷᬚᬸᬕᬵᬗ᭄ᬮᬬᬂᬬ᭞
ᬲᬸᬦᬶᬰᬶᬢᬫᬧᬸᬢᬶᬄᬢᭂᬮᬲ᭄ᬫᬮᬡ᭄ᬟᭂᬧ᭄᭞
ᬬᬫᭂᬕᬢᬓᭂᬦ᭄‌ᬭᬶᬕᬸᬮᬹᬦ᭄ᬬᬭᬵᬄᬦ᭄ᬬᬫᬸᬜ᭄ᬘᬭ᭄᭛

ᬳᬸᬮᬸᬫᬓᬩᬭᬸᬩᬸᬄᬢᬶᬩᬵᬓᬩᬾᬄᬦ᭄ᬬ᭞
ᬓᬤᬶᬢᬬᬧᬵᬃᬰ᭄ᬯᬦᬶᬓᬂᬕᬸᬦᬸᬂᬭᬸᬩᬸᬄᬭᬹᬕ᭄᭞
ᬢᬢᬸᬚᬭᬢᬢᬓᬸᬢ᭄ᬦᬶᬭᬂᬢᬧᬵᬋᬲ᭄᭞
ᬢᬸᬯᬶᬩᬮᬭᬵᬓ᭄ᬱᬲᬢᬦ᭄ᬯᭂᬦᬂᬫᬸᬮᬢ᭄‌ᬬ᭛

᭛᭐᭛ᬧᬜ᭄ᬘᬫᬲ᭄ᬲᬃᬕ᭄ᬕᬄ᭛᭐᭛
᭛ᬭᬚᬦᬷ᭛᭝᭕᭟᭑
 ⏑ ⏑ ⏑ | ⏑ – ⏑ | – ⏑ ⏑ | ⏑ – ⏑ | ⏑ – ⏑ | ⏑ ⏓ ᭝᭑᭗

ᬅᬣᬭᬶᬧᭂᬚᬄᬦᬶᬓᬂᬢ᭄ᬭᬶᬰᬶᬭᬰᬷᬖ᭄ᬭᬳᬸᬮᬹᬦ᭄ᬬᬢᬶᬩᬵ᭞
ᬤᬤᬶᬢᬫᬲᭃᬫᬲᭂᬗ᭄ᬳᬶᬢᬶᬓᬦᬂᬔᬭᬤᬹᬱᬡᬮᬾᬦ᭄᭞
ᬲᬳᬩᬮᬫᬗ᭄ᬮᬬᬂᬓᬤᬶᬢᬫᬾᬖᬓᬢᭀᬦᬳᬶᬋᬂ᭞
ᬓᬭᬢᬮᬓᬤ᭄ᬕᬘᬓ᭄ᬭᬯᬶᬦᬯᬦ᭄ᬬᬬᬢᬸᬮ᭄ᬬᬓᬶᬮᬢ᭄᭛

ᬳᬦᬫᬫᬦᬄᬯᬦᬾᬄᬓᬤᬶᬢᬩᬚ᭄ᬭᬧᬦᬄᬦ᭄ᬬᬩᬶᬱ᭞
ᬢᬮᬶᬦᬶᬧᬦᬄᬦ᭄ᬬᬭᭀᬤ᭄ᬭᬓᬸᬫᬸᬧᬓ᭄ᬓᬳᬭᬦ᭄ᬕᭂᬮᬧ᭞
ᬭᬖᬸᬲᬸᬢᬩᬵᬬᬸᬩᬚ᭄ᬭᬬᬧᬟᬵᬦᬶᬧᬦᬄᬦᬶᬭᬩᬵᬧ᭄᭞
ᬬᬢᬓᬸᬫᭂᬦᬾᬓᬦᬂᬓᬮᬢᬶᬩᬵᬲᬳᬦᬦ᭄ᬬᬧᭂᬚᬄ᭛

ᬭᬶᬧᬢᬶᬦᬶᬓᬂᬫᬸᬲᬸᬄᬲᬶᬔᬭᬤᬹᬱᬡᬮᬾᬦ᭄ᬢ᭄ᬭᬶᬰᬶᬭᬄ᭞
ᬫᬓᬶᬦᬲᬾᬓᭂᬮ᭄ᬕᭂᬮᬵᬦᬢᬲᬶᬰᬹᬃᬧ᭄ᬧᬦᬓᬵᬫᬦᬗᬶᬲ᭄᭞
ᬤᬤᬶᬫᬮᬬᬹᬢᭂᬓᬾᬦᬚᬭᬓᭂᬦ᭄ᬢᬓᬓᬦ᭄ᬬᬧᭂᬚᬄ᭞
ᬭᬶᬲᬶᬭᬢᬲᬂᬤᬰᬵᬦᬦᬫᬲᭃᬬᬫᬳᬵᬫᬦᭂᬲᭂᬮ᭄᭛

ᬧ᭄ᬭᬪᬸᬓᬶᬢᬭᬵᬯᬡᬵᬢᬶᬰᬬᬰᬓ᭄ᬢᬶᬚᬬᬾᬂᬪᬸᬯᬦ᭞
ᬧ᭄ᬭᬡᬢᬫᬸᬲᬸᬄᬢᬪᬓ᭄ᬢᬶᬫᬢᬓᬸᬢ᭄ᬲᬳᬦᬦ᭄ᬬᬓᬩᬾᬄ᭞
ᬲᬸᬭᬧᬢᬶᬲᬂᬳ᭄ᬬᬗᬶᬦ᭄ᬤ᭄ᬭᬢᬸᬯᬶᬪᬓ᭄ᬢᬶᬲᬶᬭᬧ᭄ᬭᬡᬢ᭞
ᬓᬣᬫᬧᬶᬤᬸᬃᬦᬬᬧ᭄ᬯᬓᬶᬢᬳᬷᬦᬢᬫᬢ᭄ᬧᬦᬸᬮᬸᬲ᭄᭛

ᬳᬦᬓᬭᬶᬘᬵᬭᬓᬦ᭄ᬢᬬᬓᬶᬦᭀᬦ᭄ᬫᬳᬲᬾᬂᬧᬺᬣᬶᬯᬷ᭞
ᬲᬸᬫᬸᬲᬸᬧᬦᬵᬗᬮᬲ᭄ᬩᬶᬱᬫᬰᬢ᭄ᬭᬸᬳᬦᬵᬫᬢᬧ᭞
ᬬᬢᬶᬓᬢᬳᬵᬦ᭄ᬢᬳᬬ᭄ᬯᬳᬸᬫᭂᬦᭂᬂᬧ᭄ᬯᬓᬶᬢᬾᬂᬩᬶᬱᬫ᭞
ᬬ‌ᬇᬓᬓᬤᬸᬃᬡ᭄ᬦᬬᬦ᭄ᬢ‌ᬅᬫᭂᬗᬵᬫ᭄ᬦᬶᬩᬮᬦ᭄ᬢᬧᭂᬚᬄ᭛

ᬲᬶᬓᬭᬲᬶᬤᬹᬱᬡᬢ᭄ᬭᬶᬰᬶᬭᬲᬹᬭᬲᬸᬥᬷᬭᬧᭂᬚᬄ᭞
ᬮᬸᬫᬓᬸᬓᬶᬦᭀᬦ᭄ᬫᬢᬸᬗ᭄ᬕ᭄ᬯᬭᬶᬓᬦᬂᬕᬶᬭᬶᬟᬡ᭄ᬟᬓᬬ᭞
ᬫᬢᬶᬓᬧᬶᬲᬦ᭄ᬢᬫᬦ᭄ᬧᬩᬶᬲᬤᬾᬦᬶᬓᬲᬂᬫᬢᬧ᭞
ᬧ᭄ᬭᬓᬰᬶᬢᬭᬵᬫᬮᬓ᭄ᬱ᭄ᬫᬡᬫᬢᬶᬬᬢᬫᬦ᭄ᬧᬫᬮᬾᬲ᭄᭛

ᬲᬳᬦᬳᬦᬦ᭄ᬢᬫᬵᬢ᭄ᬬᬓᬶᬢᬤᬾᬦ᭄ᬬᬲᬶᬤᬵᬰᬭᬢᬶ᭞
ᬬᬢᬯᬍᬲᭂᬦ᭄ᬢᬢᭀᬄᬓᬶᬭᬓᬶᬭᬦ᭄ᬧᭂᬚᬳᬦ᭄ᬬᬳᬸᬯᬸᬲ᭄᭞
ᬲᬨᬮ‌ᬇᬓᬵᬓᬲᭂᬗ᭄ᬳᬶᬢᬓᭂᬦᬾᬓᬧᭂᬚᬄᬦ᭄ᬬᬓᬩᬾᬄ᭞
ᬅᬧᬦᬦᬶᬧᬶᬲ᭄ᬧᬕᭂᬃᬢ᭄ᬢᬬᬤᬶᬬᬦ᭄ᬫᬳᬸᬭᬶᬧ᭄ᬩᬶᬱᬫ᭛

ᬓᬶᬢᬫᬫᬗᬦ᭄ᬫᬕᭀᬱ᭄ᬝᬶᬫᬗᬶᬦᬸᬫ᭄ᬲᬳᬪᬺᬢ᭄ᬬᬯᬶᬚᬄ᭞
ᬯᬶᬱᬬᬓᬲᬓ᭄ᬢᬢᬢ᭄ᬢᬗᭂᬦᬗᭂᬦᬦᬂ‌ᬅᬯᬲᬵᬦᬧᬶᬚᬾᬭ᭄᭞
ᬓᬶᬢᬯᭂᬕᬶᬕᬶᬂᬫᬸᬲᬸᬄᬤᬗᬸᬤᬗᬸᬫᬕᭂᬎᬫᬗᬯᬶᬢ᭄᭞
ᬳᬦᬧᬭᬶᬪᬹᬢᬰᬢ᭄ᬭᬸᬢᬫᬢᬦ᭄ᬧᬫᬍᬲ᭄ᬧ᭄ᬯᬫᭂᬦᬾ᭛

ᬭᬶᬓᬦᬗᬮᬲ᭄‌ᬭᬶᬟᬡ᭄ᬟᬓᬲᬶᬭᬂᬢᬧᬢᬃᬫᬢᬓᬸᬢ᭄᭞
ᬧ᭄ᬭᬢᬶᬤᬶᬦᬳᭀᬫᬬᬚ᭄ᬜᬕᬶᬦᬯᬾᬦᬶᬭᬓᬧ᭄ᬯᬮᬦᬵ᭞
ᬢᬸᬯᬶᬢᬬᬭᬵᬓ᭄ᬱᬲᬵᬗᬶᬧᬶᬓᬶᬧᬶᬓ᭄‌ᬭᬶᬓᬦᬂᬧᬢᬧᬦ᭄᭞
ᬭᬖᬸᬲᬸᬢᬭᬵᬫᬮᬓ᭄ᬱ᭄ᬫᬡ‌ᬅᬢᬄᬓᬢᬓᬸᬢ᭄ᬦ᭄ᬬᬓᬩᬾᬄ᭛

ᬭᬲᬶᬓᬢᬲᬂᬭᬖᬹᬢ᭄ᬢᬫᬢᬫᬦ᭄ᬧᬲᬳᬵᬬᬢᬸᬯᬶ᭞
ᬇᬦᬢᬸᬲᬢᬸᬲ᭄ᬢᬭᭀᬯᬗᬶᬓᬦᬂᬔᬭᬤᬹᬱᬡᬩᬵᬧ᭄᭞
ᬧᬸᬦᬭᬧᬶᬢᬦ᭄ᬳᬦᬵᬫ᭄ᬬᬢᬶᬫᬢᬧ᭄ᬫᬢᬶᬬᬵᬕᬸᬮᬶᬗᬦ᭄᭞
ᬇᬓᬦᬧᬦᬄᬦᬶᬭᬂᬭᬖᬸᬲᬸᬢᬵᬤ᭄ᬪᬸᬢᬫᬺᬢ᭄ᬬᬸᬚᬸᬕ᭛

ᬤᬥᬶᬖᬺᬢᬫᬵᬗ᭄ᬲᬫᬢ᭄ᬲ᭄ᬬᬧᬶᬦᬗᬦ᭄ᬨᬮᬤᬶᬩ᭄ᬬᬭᬱ᭞
ᬲᬸᬭᬯᬭᬤᬾᬯᬢᬵᬬᬧᬶᬦᬗᬦ᭄‌ᬬᬯᬋᬕ᭄‌ᬬᬫᭂᬦᬾ᭞
ᬇᬓᬦᬩᬮᬦ᭄ᬢᬭᬵᬓ᭄ᬱᬲᬳᬸᬫᭃᬢ᭄‌ᬬᬓᬩᬾᬄᬫᬮᬧᬵ᭞
ᬅᬮᬳᬢᬓᬸᬢ᭄‌ᬭᬶᬲᬂᬧ᭄ᬭᬯᬭᬭᬵᬖᬯᬮᬓ᭄ᬱ᭄ᬫᬡᬬ᭛

ᬬᬢᬶᬓᬤᬸᬫᬾᬄᬓᬶᬢᬵᬫ᭄ᬭᬶᬳᬫᬩᬸᬤ᭄ᬥ᭄ᬬᬬᬮᬡ᭄ᬟᭂᬧᬦ᭞
ᬯᬶᬱᬬᬬᬢᬵᬭ᭄ᬬᬓᭂᬦ᭄ᬫᬭᬦᬕᭃᬂᬢᬳᬬᬸᬦ᭄ᬢᬮᬦᬵ᭞
ᬅᬢᬶᬰᬬᬘᬜ᭄ᬘᬮᬾᬓᬦᬗᬶᬦᬓ᭄‌ᬓ᭄ᬱᬡᬫᬢ᭄ᬭᬳᬶᬮᬂ᭞
ᬬᬢᬓᭂᬫᬶᬢᭂᬦ᭄ᬧ᭄ᬭᬶᬳᭂᬦ᭄ᬢᬕᬯᬬᭂᬦ᭄ᬢᬗᬸᬧᬵᬬᬳᬸᬯᬸᬲ᭄᭛

ᬯ᭄ᬯᬭᬢᬬᬖᬵᬭᬲᬂᬭᬖᬸᬲᬸᬢᭀᬢ᭄ᬢᬫᬭᬶᬂᬭᬳᬬᬸ᭞
ᬅᬯᬓᬓᬶᬮᬵᬓᬶᬭᬶᬲ᭄ᬫᬺᬤᬸᬬᬓᭀᬫᬮᬓᭀᬦᭂᬗᬸᬦᭂᬂ᭞
ᬲ᭄ᬯᬭᬦᬶᬭᬳᬗ᭄ᬲᬦᬵᬤᬫᬫᬦᬶᬲ᭄ᬚᬸᬕᬬᬦ᭄ᬓᬋᬗᭃ᭞
ᬬᬢ‌ᬅᬮᬧᭂᬦ᭄ᬢᬮᬶᬗ᭄ᬓᬸᬲᬨᬮᬵᬦ᭄ᬓᬯᬯᬾᬭᬶᬓᬶᬢ᭛

ᬅᬢᬳᬢᬳᬦ᭄ᬫᬢᬦ᭄ᬢ‌ᬅᬧᬢᬧ᭄ᬯᬦᬦᭀᬡ᭄ᬟᬳᬬᬸ᭞
ᬇᬓᬦ‌ᬇᬭᬸᬗ᭄ᬢᬢᬦ᭄ᬲᬨᬮᬬᬦ᭄ᬢᬦᬶᬓᬵᬋᬓᬦ᭞
ᬢᬸᬯᬶᬢᬮᬶᬗᬦ᭄ᬢᬦᬶᬃᬕᬸᬡᬬᬢᬦ᭄ᬧᬗᬸᬚᬃᬦ᭄ᬬᬋᬗᭃᬦ᭄᭞
ᬲᬸᬓᬧᬭᬶᬧᬹᬃᬡ᭄ᬦᬭᬶᬂᬳᬬᬸ‌ᬅᬲᬶᬂᬓᬳᬦᬦ᭄ᬭᬲᬶᬓᬵ᭛

ᬲᬭᬶᬲᬭᬶᬦᬶᬂᬭᬲᬵᬢᬶᬰᬬᬲᬵᬭᬶᬦᬶᬓᬂᬯᬶᬱᬬ᭞
ᬬᬦᬶᬓᬚᬸᬕᬵᬦᬓᭂᬩ᭄ᬬᬢᬢᬗᬶᬧ᭄ᬬᬯᬦᬾᬳᬢᬬ᭞
ᬅᬲᬶᬗᬸᬫᬸᬮᬢ᭄‌ᬭᬶᬬᬵᬳ᭄ᬬᬸᬦᬫᬦᬄᬦ᭄ᬬᬲᬸᬫᭀᬫᬳᬬ᭞
ᬢ᭄ᬭᬶᬪᬸᬯᬦᬭᬵᬚ᭄ᬬᬬᬾᬓᬧᬮᬓᬸᬦ᭄ᬬᬯᭂᬮᬷᬦᬢᬬ᭛

ᬳᬭᬶᬤᬬᬶᬢᬵᬰᬘᬷᬢᬸᬯᬶᬢᬫᬦ᭄ᬧᬫᬟᬵᬦᬳᬬᬸ᭞
ᬕᬶᬭᬶᬲᬸᬢᬭᭀᬳᬶᬡᬷᬭᬢ᭄ᬬᬧᬹᬃᬯ᭄ᬯᬢᬫᬦ᭄ᬧᬫᬟᬾ᭞
ᬳᬬᬸᬭᬲᬶᬓᬵᬓᬩᬾᬄᬭᬳᬬᬸᬮᬶᬂᬦᬶᬗᬧᬸᬗ᭄ᬕᬸᬗᬶᬓᬵ᭞
ᬅᬦᬓᭂᬩᬶᬲᬂᬭᬖᬹᬢ᭄ᬢᬫᬚᬸᬕᬵᬳᬬᬸᬮᬶᬗ᭄ᬓᬸᬧᬸᬢᬸᬲ᭄᭛

ᬬ‌ᬇᬓᬦᬮᬶᬂᬦᬶᬓᬵᬗᬥᬫᬰᬹᬃᬧ᭄ᬧᬦᬓᬵᬦ᭄ᬧᬯᬸᬯᬸᬲ᭄᭞
ᬭᬶᬲᬶᬭᬢᬲᬂᬤᬰᬵᬦᬦᬯᬯᬂᬲᬸᬫᬳᬸᬃᬢᬲᬶᬭ᭞
ᬅᬭᬶᬓᬶᬢᬳᬬ᭄ᬯᬘᬵᬮᬳᬺᬤᬬᬦ᭄ᬢᬢᬫᬢ᭄ᬢᬮᬭ᭞
ᬢᬓᬭᬶᬦᬶᬓᬾᬲᬶᬭᬵᬯᬡᬗᬭᬦ᭄ᬬᬚᬬᬾᬂᬪᬸᬯᬦ᭛

ᬲ᭄ᬬᬧᬓᬭᬶᬓᬵᬢᬶᬦᭀᬦ᭄ᬢᬓᬶᬦᬪᬓ᭄ᬢ᭄ᬬᬦᬶᬗᬶᬦ᭄ᬤ᭄ᬭᬓᬸᬦᭂᬂ᭞
ᬓᬸᬮᬶᬰᬢᬰᬷᬃᬡ᭄ᬦᬩᬚ᭄ᬭᬭᬶᬟᬟᬗ᭄ᬓᬸᬢᬫᬦ᭄ᬧᬗᬦᬶ᭞
ᬳᬦᬢᬮᬶᬫᬦ᭄ᬳ᭄ᬬᬗᬶᬦ᭄ᬤ᭄ᬭᬲᬶᬦᬶᬓᭂᬧ᭄ᬓᬸᬢᬫᬦ᭄ᬧᬗᬧ᭞
ᬟᬸᬓᬸᬢᬸᬧᬫᬦ᭄ᬬᬢᬦ᭄ᬧᬕᬸᬡᬤᬾᬗ᭄ᬓᬸᬢᬶᬦᬶᬫ᭄ᬧᬮᬓᭂᬦ᭄᭛

ᬦ᭄ᬤᬢᬗᬢᬗᬵᬧ᭄ᬭᬪᬵᬯᬦᬶᬲᬶᬭᬵᬯᬡᬢᬦ᭄ᬧᬧᬟ᭞
ᬲᬢᬢᬫᬭᬂᬯᬸᬮᬦ᭄‌ᬉᬫᭂᬢᬸᬧᬹᬃᬡ᭄ᬦᬫᬢᬃᬯᬶᬮᬸᬫ᭞
ᬫᬫᬯᬯᬸᬗᬦ᭄ᬢᬳᬸᬦ᭄ᬲᬳᬦᬦᬶᬂᬳ᭄ᬬᬗᬮᬄᬫᬢᬓᬸᬢ᭄᭞
ᬲ‌ᬇᬲᬶᬦᬶᬓᬂᬲᬸᬭᬵᬮᬬ‌ᬅᬦᬾᬓᬓᬳᭂᬦ᭄ᬢᬶᬓᬩᬾᬄ᭛

ᬇᬓᬦᬯᬸᬯᬸᬲ᭄ᬢᬳᬵᬲ᭄ᬬᬫᬢᬓᬾᬭᬗᬶᬭᬂᬤᬳᬢᭂᬦ᭄᭞
ᬬᬓᬢᬸᬓᬭᬵᬧ᭄ᬭᬗᬫ᭄ᬯᬗᬶᬓᬗᬂᬢᬧᬤᬵᬰᬭᬣᬷ᭞
ᬢᬸᬯᬶᬬᬫᬦᬹᬱ᭄ᬬᬳᬷᬦᬩᬮᬢᬦ᭄ᬳᬦᬰᬓ᭄ᬢᬶᬭᬶᬬ᭞
ᬲᬓᬭᬶᬬᬲᬶᬄᬓᬸᬢᬕ᭄ᬯᬶᬳᬗᬲᬶᬂᬲᬧᬓᭀᬦ᭄ᬢᬭᬭᬶ᭛

ᬅᬣᬭᬶᬳᬸᬯᬸᬲ᭄ᬦᬶᬭᭀᬫᬶᬦᬓᬶᬘᬶᬢ᭄ᬢᬲᬶᬰᬹᬃᬧ᭄ᬧᬡᬓᬵ᭞
ᬮᬸᬫᬓᬸᬲᬶᬭᬵᬳᬯᬦ᭄ᬕᬕᬦᬰᬷᬖ᭄ᬭᬫᬦᭀᬚᬯᬦ᭞
ᬧ᭄ᬭᬢᬶᬢᬲᬶᬘᬦ᭄ᬤ᭄ᬭᬳᬵᬲᬬᬢᭂᬯᭂᬓ᭄ᬦᬶᬭᬢᬦ᭄ᬓᬧᬲᬄ᭞
ᬲᬢᭂᬓᬦᬶᬭᬾᬂᬲᬫᬸᬤ᭄ᬭᬲᬸᬫᭂᬧᭂᬃᬢᬲᬶᬭᬾᬂᬧᬲᬶᬲᬶ᭛

ᬫᬭᬫᬭᬳᬂᬫᬭᬷᬘᬬᬢᬤᭀᬦᬶᬭᬬᬦ᭄ᬲᭂᬧᭂᬭ᭞
ᬲᬢᬾᬓᬦᬶᬭᬵᬃᬯᬭᬄᬢᬲᬶᬫᬭᬷᬘᬭᬶᬓᬭ᭄ᬬᬦᬶᬭ᭞
ᬤᬤᬶᬲᬸᬫᬳᬸᬃᬲᬢᭀᬭᬲᬶᬫᬢᬗ᭄ᬕᬸᬳᬮᬄᬫᬢᬓᬸᬢ᭄᭞
ᬬᬳᬸᬯᬸᬲᬮᬄᬧ᭄ᬯᬗᬹᬦᬶᬧᬶᬦᬦᬄᬭᬶᬗᬗᬶᬦ᭄‌ᬬᬓᬢᬹᬩ᭄᭛

ᬧ᭄ᬭᬪᬸᬓᬶᬢᬳᬾᬤᬰᬵᬦᬦᬦᬦᬵᬓᬶᬢᬬᬢ᭄ᬫᬮᬕᬵ᭞
ᬮᬯᬦᬶᬓᬲᬂᬭᬖᬸᬧ᭄ᬭᬯᬭᬭᬵᬫᬬᬰᬓ᭄ᬢᬶᬢᭂᬫᭂᬦ᭄᭞
ᬇᬓᬦᬲᬶᬘᬦ᭄ᬤ᭄ᬭᬳᬵᬲᬬᬢᭂᬯᭂᬓ᭄ᬢᬢᬫᬦ᭄ᬧᬗᬧ᭞
ᬫᬢᬗᬶᬓᬳᬬ᭄ᬯᬫᬵᬭ‌ᬇᬭᬶᬓᬂᬢᬧᬤᬵᬰᬭᬣᬶ᭛

ᬳᬦᬲᬶᬭᬚᬵᬫᬤᬕ᭄ᬦᬶᬯᬶᬓᬸᬰᬓ᭄ᬢᬶᬫᬢᬷᬭᬢᬸᬩᬵᬧ᭄᭞
ᬲᬗᬸᬫᭂᬚᬳᬷᬓᬗᬃᬚ᭄ᬚᬸᬦᬲᬳᬲ᭄ᬭᬪᬸᬚᬾᬂᬧᬮᬕᬦ᭄᭞
ᬲ᭄ᬬᬧᬓᬋᬗᭃ‌ᬅᬦᬸᬂᬫᬮᬳᬓᭂᬦ᭄ᬲᬶᬭᬢᬦ᭄ᬳᬦᬮᬾᬦ᭄᭞
ᬭᬖᬸᬲᬸᬢᬓᬾᬯᬮᬵᬢᬯᬶᬦᬸᬯᬸᬲ᭄ᬲᬶᬭᬰᬓ᭄ᬢᬶᬚᬬ᭛

ᬦ᭄ᬬᬢᬬᬲᬶᬢᬵᬝᬓᬵᬓ᭄ᬬᬩᬮᬶᬫᬵᬢᬶᬢᭂᬓᬧ᭄ᬭᬲᬶᬓᬵ᭞
ᬅᬣᬭᬶᬲᭂᬟᭂᬂᬫᬬᬚ᭄ᬜᬲᬶᬭᬲᬂᬋᬱᬶᬓᬫ᭄ᬧᬮᬬᬸ᭞
ᬓᬧᬢᬶᬕᬸᬧᬸᬬ᭄‌ᬗ᭄ᬳᬸᬮᬸᬦ᭄ᬓᬧᬮᬸᬧᬸᬬ᭄‌ᬧᬶᬦᬦᬄᬭᬶᬗᬗᬶᬦ᭄᭞
ᬧ᭄ᬭᬪᬸᬢᬢᬸᬭᬸᬂᬢᬫᬤ᭄‌ᬯ᭄ᬭᬸᬳᬶᬕᭂᬮᬶᬲ᭄ᬦᬶᬭᬬᬦ᭄ᬧᬫᬦᬄ᭛

ᬅᬢᬶᬰᬬᬭᬶᬂᬥᬦᬸᬃᬤ᭄ᬥᬭᬭᬖᬹᬢ᭄ᬢᬫᬢᬃᬧᬧᬟ᭞
ᬢᬓᬸᬢᬓᬸᬢᭂᬦ᭄ᬦᬶᬓᬂ‌ᬅᬲᬸᬭᬭᬵᬓ᭄ᬱᬲᬢᬃᬧᬧᬸᬮᬶᬄ᭞
ᬲᬫᭂᬦᬦᬶᬓᬂᬯᬗᬮ᭄ᬫᬢᬶᬘᭂᬗᭂᬮ᭄ᬦ᭄ᬬᬧᭂᬕᬢ᭄ᬧᬶᬦᬦᬄ᭞
ᬲᬶᬔᬭᬲᬶᬤᬹᬱᬡᬢ᭄ᬭᬶᬰᬶᬭᬰᬷᬃᬡ᭄ᬦᬲᬸᬥᬷᬭᬧᭂᬚᬄ᭛

ᬉᬫᬶᬮᬸᬲᬶᬭᬾᬂᬲ᭄ᬯᬬᬫ᭄ᬩᬭᬭᬶᬬᬚ᭄ᬜᬦᬶᬭᬂᬚᬦᬓ᭞
ᬳᬦᬢᬮᬭᬲ᭄‌ᬉᬫᬸᬗ᭄ᬕᬸᬭᬶᬢᭂᬗᬄᬦᬶᬓᬦᬂᬧᬲᬪᬵᬦ᭄᭞
ᬲᬳᬦᬦᬶᬭᬂᬭᬢᬸᬧ᭄ᬯᬬᬫᬬᬢ᭄‌ᬬᬢᬫᬦ᭄ᬓᬯᭂᬦᬂ᭞
ᬓᬣᬫᬧᬶᬲᬂᬭᬖᬹᬢ᭄ᬢᬫᬫᬬᬢ᭄‌ᬬᬢᬶᬓᭂᬮ᭄ᬯᭂᬓᬲᬦ᭄᭛

ᬓᬶᬢᬲᬸᬓᬓᬾᬯᬮᬵᬯᭂᬋᬯᭂᬋ‌ᬵᬫᬫᬗᬦ᭄ᬫᬗᬶᬦᬸᬫ᭄᭞
ᬲᬳᬩᬮᬫᬢ᭄ᬢᬫᬵᬗ᭄ᬲᬓᬲᬸᬭᬵ‌ᬇᬦᬶᬦᬸᬫ᭄ᬢᬮᬦᬵ᭞
ᬅᬫᬶᬚᬫᬶᬚᬄᬲᭂᬓᬃᬚᭂᬦᬸᬲᬸᬕᬦ᭄ᬥᬚᭂᬦᭂᬓ᭄‌ᬭᬶᬗᬶᬦᬓ᭄᭞
ᬦ᭄ᬤ᭄ᬬᬢᬕᬫᬦᬦ᭄ᬢᬢᬢ᭄‌ᬅᬮᬳᬭᬶᬂᬭᬡᬤᬾᬭᬲᬶᬓᬵ᭛

ᬦᬳᬦᬸᬚᬭᬶᬂᬫᬭᬷᬘᬬᬫᬢᬗ᭄ᬕᬸᬳᬓᭀᬦ᭄ᬫᬮᬸᬬ᭞
ᬫᬸᬚᬶᬕᬸᬡᬲᬂᬭᬖᬹᬢ᭄ᬢᬫᬭᬶᬰᬓ᭄ᬢᬶᬦᬶᬭᬵᬢᬶᬰᬬ᭞
ᬫᭂᬤᬶᬫᭂᬤᬶᬲᬂᬤᬰᬵᬦᬦᬬᬤᭀᬦ᭄ᬬ‌ᬅᬮᬄᬫᬢᬓᬸᬢ᭄᭞
ᬤᬤᬶᬫᬕᭂᬍᬂᬢᬲᬂᬤᬰᬫᬸᬔᬵᬲᬶᬯᬯᬂᬲᬸᬫᬳᬸᬭ᭄᭛

ᬕᬸᬭᬕᬟᬓᭀᬫᬭᬷᬘᬳᬢᬶᬦᬷᬘᬯᬶᬫᬹᬟᬘᭂᬫᭂᬭ᭄᭞
ᬇᬓᬦ‌ᬉᬚᬃᬫᬸᬚᬜ᭄ᬚᬦᬸᬚᬭᬶᬂᬫᬗᬚᬧ᭄ᬚᬸᬕᬬ᭞
ᬉᬫᬮᬳᬓᭂᬦ᭄ᬲᬶᬭᬂᬧᬭᬰᬸᬭᬵᬫᬲᬶᬭᬾᬓᬶᬦᬮᬄ᭞
ᬅᬧᬦᬢᬸᬳᬵᬓᭂᬮᬸᬢ᭄ᬲᬶᬭᬲᬶᬭᬵᬫᬲᭂᬟᭂᬂᬢᬭᬸᬡ᭛

ᬇᬓᬦᬲᬶᬢᬵᬝᬓᬵᬧᬶᬦᭂᬚᬳᬦ᭄ᬬᬢᬫᬦ᭄ᬲᬧᬸᬚᬶᬦ᭄᭞
ᬅᬦᬓᭂᬩᬶᬢᬦ᭄ᬧᬲᬵᬭᬢᬸᬯᬶᬢᬦ᭄ᬧᬲᬩᬵᬬᬢᬬ᭞
ᬬᬢᬧᬶᬦᬦᬄᬦᬶᬭᬵᬖᬯᬬᬦᬶᬃᬖᬺᬡᬢᬦ᭄ᬧᬕᬸᬡ᭞
ᬬᬤᬶᬬᬦᬶᬓᬵᬧᬸᬚᬶᬦ᭄ᬢᬮᬮᬸᬳᬵᬢ᭄ᬫᬸᬬᬸᬥᬶᬓ᭄ᬮᬓᬸᬫᬹᬭ᭄᭛

ᬢᬸᬯᬶᬧᬶᬦᬦᬄᬦᬶᬭᬵᬖᬯᬢᬓᭀ‌ᬅᬢᬶᬓᬱ᭄ᬝᬤᬳᬢ᭄᭞
ᬯᭂᬤᬶᬯᭂᬤᬶᬳᬷᬦᬦᬷᬘᬭᬸᬫᬭᬲ᭄ᬢᬫᬦᬳ᭄ᬫᬸᬓᬯᭂᬲ᭄᭞
ᬇᬓᬦᬧᬦᬄᬦ᭄ᬬᬫᬦ᭄ᬤᬢᬫᬦᬵᬤᬺᬲᬗᬶᬦ᭄ᬬᬫᬮᭀᬦ᭄᭞
ᬲᬓᬭᬶᬢᬓᬸᬢ᭄ᬫᬸᬫᬫ᭄ᬭᬶᬳᬮᬬᬹᬚᬸᬕᬢᬦ᭄‌ᬇᬦᬧ᭛

ᬳᬦᬢ‌ᬉᬚᬃᬫᬸᬮᬾᬦᬸᬫᬸᬚᬶᬰᬓ᭄ᬢᬶᬦᬶᬤᬵᬰᬭᬣᬶ᭞
ᬅᬦᬶᬓᬾᬮᬓᭂᬦ᭄ᬮᬭᬲ᭄‌ᬅᬧᬦᬯᬹᬓ᭄ᬫᬮᬯᬲ᭄ᬓᬶᬦᭂᬓᭂᬲ᭄᭞
ᬬᬧᬶᬦᬗᬦᬶᬂᬩᬸᬩᬸᬓ᭄ᬕᬶᬮᬶᬕ᭄ᬕᬶᬮᬶᬕ᭄‌ᬬᬤᬸᬫᬾᬄᬦ᭄ᬬᬦᬦ᭞
ᬇᬓᬗᬸᬫᬬᬢ᭄‌ᬬᬢᬫ᭄ᬩᬬᬦᬢᬄᬮᬮᬸᬳᬷᬦᬤᬳᬢ᭄᭛

ᬧᬢᬶᬦᬶᬓᬦᬂᬓᬭᬢ᭄ᬭᬶᬰᬶᬭᬢᬦ᭄‌ᬬᬤᬸᬫᬾᬄᬬᬧᬸᬚᬶᬦ᭄᭞
ᬅᬧᬦᬓᭂᬮᬾᬧ᭄ᬭᬫᬵᬤᬬᬤᬸᬫᬾᬄᬦ᭄ᬬᬓᬩᬾᬄᬧᭂᬚᬳ᭞
ᬬᬦᬕᬮᬓᬵᬗ᭄ᬮᬕᬵᬦᬭᬶᬲᬶᬭᬵᬖᬯᬖᭀᬭᬢᬭ᭞
ᬦᬶᬬᬢᬧᭂᬚᬄᬦᬶᬭᬵᬖᬯᬭᬶᬓᬂ‌ᬓ᭄ᬱᬡᬢᬃᬧᬗᬧ᭛

ᬦ᭄ᬤ᭄ᬬᬢᬬᬧᬸᬚᬶᬫ᭄ᬯᬰᬓ᭄ᬢᬶᬦᬶᬲᬶᬭᬵᬖᬯᬓᭀᬗᬥᬫ᭞
ᬤ᭄ᬭᬸᬳᬓᬚᬸᬕᬵᬳᬋᬧ᭄ᬫᬮᬶᬳᬩᬸᬤ᭄ᬥᬶᬫᬸᬪᬓ᭄ᬢ᭄ᬬᬭᬶᬬ᭞
ᬫᬢᬗᬶᬓᬓᭀᬫ᭄ᬧᬸᬚᬷᬭᬶᬬᬕᬸᬡᬗ᭄ᬓᬸᬢᬫᬃᬧᬸᬚᬶᬬ᭞
ᬚᬕᬚᬕᬫᬵᬢ᭄ᬬᬓᭀᬤ᭄ᬭᬸᬳᬓᬘᬶᬢ᭄ᬢᬫᬸᬢᬡ᭄ᬟᬳᬬᬸ᭛

ᬅᬣᬭᬶᬳᬸᬯᬸᬲ᭄ᬦᬶᬭᬵᬗᬸᬫᬦᬸᬫᬦ᭄ᬫᬗᬸᬦᬸᬲ᭄ᬢᬢᭂᬯᭂᬓ᭄᭞
ᬓᬸᬫᭂᬢᭂᬭᬶᬓᬵᬓᬸᬫᬶᬲ᭄ᬦᬶᬭᬳᬸᬫᬷᬲ᭄ᬳᬭᬶᬗᭂᬢ᭄ᬦᬶᬗᬯᬓ᭄᭞
ᬓᬤᬶᬢᬶᬦᭂᬧᬓ᭄ᬓᬩᬵᬗᬦᬶᬓᬦᬂᬫᬸᬓᬪᬷᬱᬡᬬ᭞
ᬢᬸᬤᬶᬗᬶᬢᬶᬓᬂᬫᬭᬷᬘᬬᬫᬦᭂᬫ᭄ᬩᬳᬫᬶᬦ᭄ᬢᬳᬸᬭᬶᬧ᭄᭛

ᬗ᭄ᬳᬸᬮᬸᬦᬶᬓᬶᬳᭂᬦ᭄ᬧᬢᬶᬓ᭄ᬧ᭄ᬭᬡᬢᬪᬓ᭄ᬢᬶᬢᬫᬦ᭄ᬤ᭄ᬭᬸᬳᬓ᭞
ᬢᬸᬳᬸᬢᬸᬳᬸᬪᬓ᭄ᬢᬶᬭᬶᬂᬧ᭄ᬭᬪᬸ‌ᬅᬲᬶᬂᬲᬧᬓᭀᬦᬭᬶᬬ᭞
ᬇᬓᬦᬓᬸᬦᬂᬤᬸᬫᬾᬄᬗ᭄ᬳᬸᬮᬸᬦᬢᬗ᭄ᬕᬸᬳᬥᬃᬫ᭄ᬫᬢᬶᬦᬹᬢ᭄᭞
ᬧ᭄ᬭᬓᬺᬢᬶᬦᬶᬓᬦᬂᬫᬦᬾᬯᬓᬫᬢᬗ᭄ᬕᬸᬳᬤᭀᬦ᭄ᬬᬳᬶᬢᬵ᭛

ᬬᬤᬶᬬᬧᬶᬬᬢ᭄ᬧᬶᬢᬸᬳ᭄ᬯᬳᬬᬸᬦᬶᬂᬦᬬᬢᬦ᭄ᬯᬶᬳᬗᭂᬦ᭄᭞
ᬲᬭᬳᬬᬸᬲᬾᬱ᭄ᬝᬶᬲᬂᬧ᭄ᬭᬪᬸᬬᬢᬹᬢᭂᬦᬤᬤ᭄ᬬᬓᭂᬦ᭞
ᬦᬳᬦᬶᬓᬦᬂ‌ᬉᬧᬵᬬᬬᬤᬶᬬᬦ᭄ᬓᭂᬦᬬᬢ᭄ᬧᬶᬢᬸᬳᬸᬦ᭄᭞
ᬢᭂᬫᬳᬦᬦᬶᬗ᭄ᬳᬸᬮᬸᬦ᭄ᬓᬶᬤᬗᬭᬫ᭄ᬩᬸᬢᬫᬵᬲ᭄ᬓᬦᬓ᭛

ᬇᬓᬦᬲᬶᬭᬵᬫᬮᬓ᭄ᬱ᭄ᬫᬡᬬᬤᭀᬳᬓᭂᬦᬗ᭄ᬓ᭄ᬯᬳᬸᬯᬸᬲ᭄᭞
ᬭᬶᬯᬸᬭᬶᬦᬶᬓᬵᬲᬓᬾᬱ᭄ᬝᬶᬦᬶᬭᬦᬵᬣᬢᬫᬦ᭄ᬯᬭᬳᭂᬦ᭄᭞
ᬦᬳᬦᬸᬚᬭᬶᬂᬫᬭᬷᬘᬯᭂᬓᬲᬦ᭄ᬫᬤᬸᬮᬸᬃᬮᬸᬫᬓᬸ᭞
ᬢᭂᬓᬬᬭᬶᬓᬵᬗᬮᬲ᭄ᬫᬢᭂᬫᬳᬦ᭄ᬢᬓᬶᬤᬂᬓᬦᬓ᭛

ᬫᬭᬓᬢᬯᬃᬡ᭄ᬦᬭᬵᬫ᭄ᬬᬫᬓᬶᬭᬶᬲ᭄ᬢᬕᬶᬕᬶᬃᬦ᭄ᬬᬓᬢᭀᬦ᭄᭞
ᬇᬓᬦᬯᬸᬮᬸᬦ᭄ᬬᬯᬓ᭄ᬦ᭄ᬬᬫᬍᬗᬶᬲ᭄‌ᬬᬓᬩᬾᬄᬫᬲᬩᬵᬂ᭞
ᬢᭂᬓᬬᬫᬲᭃᬭᬶᬲᬂᬚᬦᬓᬭᬵᬚᬲᬸᬢᬵᬬᬫᬭᬶᬂ᭞
ᬓᬤᬶᬕᬶᬦᬶᬭᬂᬕᬶᬭᬂᬳᬢᬶᬦᬶᬭᬵᬤ᭄ᬪᬸᬢᬤᬾᬦ᭄ᬬᬚᬾᬦᭂᬓ᭄᭛

ᬇᬦᬶᬗᭂᬢᬶᬗᭂᬢ᭄ᬦᬶᬭᬵᬳᬬᬸᬓᬸᬮᬶᬢ᭄ᬦ᭄ᬬᬓᭂᬫᬸᬮ᭄ᬓᭂᬫᬸᬮ᭞
ᬅᬧᬦᬍᬗᬶᬲ᭄ᬓᬢᭀᬦ᭄ᬓᬦᬓᬭᬫ᭄ᬩᬸᬢᬍᬫ᭄ᬩᬸᬢᬮᬶᬢ᭄᭞
ᬳᬢᬶᬦᬶᬭᬢᬷᬩ᭄ᬭᬤᬾᬦᬶᬭᬳᬋᬧ᭄‌ᬭᬶᬳᬬᬸᬦ᭄ᬬᬓᬢᭀᬦ᭄᭞
ᬤᬤᬶᬢᬫᬓᭀᬦ᭄ᬫᬓᭀᬮᬶᬳᬭᬶᬓᬂᬫᬺᬕᬭᬢ᭄ᬦᬫᬬ᭛

ᬭᬖᬸᬲᬸᬢᬢᬃᬯᬶᬳᬂᬚᬸᬕ‌ᬅᬲᬶᬂᬲᬧᬓᭀᬦᬶᬲᬶᬭ᭞
ᬅᬭᬶᬦᬶᬭᬮᬓ᭄ᬱ᭄ᬫᬡᬢᬓᬯᭂᬓᬲ᭄ᬫᬓᭂᬫᬶᬢ᭄ᬧᬢᬧᬦ᭄᭞
ᬮᬸᬫᬓᬸᬲᬶᬭᭀᬫᬸᬲᬷᬬᬲᬶᬦᬶᬓᭂᬧ᭄ᬦᬶᬭᬢᬦ᭄ᬓᬯᭂᬦᬂ᭞
ᬅᬧᬦᬕᭂᬮᬶᬲ᭄ᬮᬸᬫᬸᬫ᭄ᬧᬢᬦᬮᬶᬫ᭄ᬧᭂᬢᬓᭂᬦ᭄ᬫᬯᬶᬍᬢ᭄᭛

ᬓᬤᬶᬬᬫᬭᬶᬂᬫᬳᬵᬬᬲᬓᬋᬂᬫᬗᬤᭂᬕ᭄ᬫᬧᬋ‌ᬵ᭞
ᬯᬳᬸᬢᬶᬦᬮᬦ᭄ᬤᬗᬦ᭄‌ᬬᬲᬶᬦᬶᬓᭂᬧ᭄ᬦᬶᬭᬰᬷᬖ᭄ᬭᬫᭂᬲᬢ᭄᭞
ᬅᬧᬦᬍᬬᭃᬯᬸᬮᬸᬦ᭄ᬬᬫᬍᬗᬶᬲ᭄ᬮᬶᬦᭂᬗᬦ᭄ᬚᬸᬕᬬ᭞
ᬓᬫᬕᬢᬗᬦ᭄ᬦᬶᬭᬵᬦ᭄ᬓᬮᬸᬧᬸᬢᬦ᭄ᬫᬮᬬᬹᬬᬫᬸᬯᬄ᭛

ᬤᬤᬶᬢᬫᬤᭀᬳᬸᬮᬶᬄᬦᬶᬭᬫᬦᬹᬢᬶᬢᬫᬦ᭄ᬓᬯᭂᬦᬂ᭞
ᬢᬸᬯᬶᬫᬗᬶᬤᬷᬤᬶᬬᬵᬫᬭᬶᬫᬶᬲᬶᬦ᭄ᬫᬗᬤᭂᬕ᭄ᬲᬓᬋᬂ᭞
ᬳᬢᬶᬦᬶᬭᬳᬾᬯᬤᬾᬦ᭄ᬬᬢᬫᬢᬦ᭄ᬓᬯᭂᬦᬂᬲᬶᬦᬶᬓᭂᬧ᭄᭞
ᬭᬬᬢᬶᬓᬦᬂᬮᬭᬲ᭄ᬭᬭᬳᬭᬄᬬᬭᬶᬓᬂᬯᬭᬬᬂ᭛

ᬓᬤᬶᬳᬶᬦᬭᬶᬢ᭄ᬳᬶᬕᬵᬦ᭄ᬬᬫᭂᬢᬸᬭᬵᬄᬦ᭄ᬬ‌ᬉᬲᬸᬲ᭄ᬦ᭄ᬬᬫᬸᬮᬹ᭞
ᬯᭂᬓᬲᬶᬳᬸᬭᬶᬧ᭄ᬦ᭄ᬬᬬᬾᬓᬦᬧᬯᬹᬦ᭄ᬬᬫᬫᬜ᭄ᬘᬦᬬ᭞
ᬚᬦᬓᬲᬸᬢᬵᬕᭂᬮᬵᬦᬭᬸᬫᭂᬗᭃᬭᬶᬢᬗᬶᬲ᭄ᬦ᭄ᬬᬫᬯᬵᬲ᭄᭞
ᬓᬤᬶᬢᬬᬰᬩ᭄ᬤᬲᬂᬧ᭄ᬭᬯᬭᬭᬵᬫᬫᬫᬶᬦ᭄ᬢᬢᬸᬮᬸᬂ᭛

ᬤᬤᬶᬫᬦᬗᬶᬲ᭄ᬲᬶᬭᬂᬚᬦᬓᬭᬵᬚᬲᬸᬢᬵᬢᬫᬯᬹ᭞
ᬮᬓᬸᬢ‌ᬅᬭᬶᬗ᭄ᬓᬸᬮᬓ᭄ᬱ᭄ᬫᬡᬢᬸᬮᬸᬂᬧ᭄ᬯᬓᬓᬦ᭄ᬢᬢᬲᭃᬦ᭄᭞
ᬓᬶᬢᬫᬭᬶᬓᬾᬦᬸᬳᬸᬄᬦᬶᬭᬫᬓᭀᬦᬸᬫᬭᬵᬢᬸᬮᬸᬗ᭞
ᬮᬮᬸᬢᬦᬲᬶᬄᬢᬭᬶᬂᬓᬓᬢᬲᭃᬧ᭄ᬯᬢᬭᬵᬓ᭄ᬱᬲᬶᬭ᭛

ᬬ‌ᬇᬓᬦᬮᬶᬂᬦᬶᬭᬂᬚᬦᬓᬭᬵᬚᬲᬸᬢᬵᬃᬧᬦᬗᬶᬲ᭄᭞
ᬲᬓᬭᬶᬬᬲᬶᬄᬦᬶᬭᬾᬓᬶᬧᬦᬳᬵᬦᬶᬓᬦᬂᬳᬺᬤᬬ᭞
ᬤᬤᬶᬲᬸᬫᬳᬸᬃᬢᬲᬂᬢᬭᬸᬡᬮᬓ᭄ᬱ᭄ᬫᬡᬢᬦ᭄ᬓᬕᭂᬫᭂᬭ᭄᭞
ᬧ᭄ᬭᬘᬬᬭᬶᬰᬓ᭄ᬢᬶᬲᬂᬓᬓᬭᬶᬓᬂᬭᬡᬢᬃᬫᬮᬳ᭛

ᬓᬶᬢᬭᬖᬸᬯᬷᬭᬖᬵᬭᬓᬟᬲᬶᬄᬦᬶᬓᬓᬗ᭄ᬓᬸᬓᬶᬢ᭞
ᬅᬣᬯᬦᬭᬾᬦ᭄ᬤ᭄ᬭᬲᬂᬚᬦᬓᬭᬵᬚᬩᬧᬦ᭄ᬢᬲᬶᬭ᭞
ᬮᬮᬸᬢᬬᬤᬾᬦ᭄ᬢᬳᬷᬦᬓᬕᭂᬫᭃᬭᬸᬫᭂᬗᭃᬫᬦᬗᬶᬲ᭄᭞
ᬲᬶᬭᬓᬭᬶᬓᬵᬦᬗᬶᬲ᭄ᬲ᭄ᬬᬧᬯᭂᬭᬸᬄᬢᬓᬸᬦᬂᬬᬳᬤᬾ᭛

ᬲ᭄ᬬᬧᬓᬭᬶᬰᬓ᭄ᬢᬶᬭᬶᬂᬪᬸᬯᬦᬮᬶᬗ᭄ᬢ‌ᬅᬦᬸᬂᬯᭂᬦᬗ᭞
ᬮᬸᬫᬯᬦᬲᬂᬦᬭᬾᬦ᭄ᬤ᭄ᬭᬲᬸᬢᬭᬵᬖᬯᬭᬶᬂᬧᬮᬕᬦ᭄᭞
ᬲᬶᬭᬚᬸᬕᬰᬓ᭄ᬢᬶᬫᬵᬦ᭄ᬢᬯᬶᬳᬶᬓᬦ᭄ᬢᬭᬶᬗᬲ᭄ᬢ᭄ᬭᬓᬩᬾᬄ᭞
ᬦ᭄ᬤ᭄ᬬᬢᬬᬓᬲᬗ᭄ᬰᬬᬵᬦ᭄ᬧᭂᬚᬳᬧᬡ᭄ᬟᬸᬓᬶᬓᬂᬳᬭᬶᬡ᭛

ᬲ᭄ᬬᬧᬯᭂᬓᬲᬂᬭᬖᬹᬢ᭄ᬢᬫ‌ᬅᬦᬸᬂᬭᬶᬦᭂᬗᭃᬦ᭄ᬢᬤᬗᬹ᭞
ᬅᬮᬳᬢᬓᬸᬢ᭄‌ᬬᬫᬵᬢ᭄ᬬᬫᬫᬮᬓ᭄ᬯᬢᬭᬓ᭄ᬯᬢᬸᬮᬸᬂ᭞
ᬲᬳᬦᬦᬶᬓᬂᬯᬢᭂᬓ᭄ᬭᬖᬸᬓᬩᬾᬄᬢᬓᬦᭀᬦᬮᬬᬹ᭞
ᬫᬢᬶᬬᬫᬫᬹᬓ᭄ᬢᬫᬦ᭄ᬫᬯᭂᬤᬶᬬᬦ᭄ᬳᬦᬰᬢ᭄ᬭᬸᬩᬶᬱ᭛

ᬅᬣᬯ‌ᬇᬓᬂᬓᬶᬤᬂᬓᬤᬶᬫᬳᬵᬫᬳᬋᬧ᭄ᬧᭂᬚᬳ᭞
ᬭᬲᬭᬶᬬᬸᬮᬄᬦ᭄ᬬᬓᬵᬤ᭄ᬪᬸᬢᬢᬸᬫᭀᬦ᭄ᬲᬶᬭᬢᬦ᭄ᬫᬢᬓᬸᬢ᭄᭞
ᬅᬢᬶᬲᬨᬮᬵᬲ᭄ᬢ᭄ᬭᬲᬂᬭᬖᬸᬲᬸᬢᬧ᭄ᬯᬬᬤᭀᬦ᭄ᬬᬧᭂᬚᬄ᭞
ᬫᬢᬸᬭᬸᬦᬧᬸᬬ᭄‌ᬳᬶᬟᭂᬧ᭄ᬦ᭄ᬬᬭᬶᬧᬦᬄᬦᬶᬭᬩᬳ᭄ᬦᬶᬫᬬ᭛

ᬲ᭄ᬬᬧᬓᬭᬶᬓᬵᬢᬦᬵᬤ᭄ᬪᬸᬢᬢᬸᬫᭀᬦ᭄ᬭᬖᬸᬧᬸᬢ᭄ᬭᬳᬭᬄ᭞
ᬚᬬᬭᬶᬓᬦᬂᬫᬸᬲᬸᬄᬲᬶᬭᬢᬫᬦ᭄ᬧᬧᬟᭂᬂᬪᬸᬯᬦ᭞
ᬫᬢᬗᬶᬓᬳᬬ᭄ᬯᬰᭀᬓᬓᬶᬢᬤᬾᬦᬶᬓᬦᬂᬫᬦᬗᬶᬲ᭄᭞
ᬫᬸᬮᬶᬳᬓᬓᬦ᭄ᬢᬭᬵᬖᬯᬫᬓᭀᬮᬶᬳᬶᬓᬂᬳᬭᬶᬡ᭛

ᬇᬓᬦᬗᬯᬹᬢᬫᬦ᭄ᬲᬶᬭ‌ᬇᬓᬵᬓᬮᬭᬵᬓ᭄ᬱᬲᬬ᭞
ᬓᬶᬭᬓᬶᬭᬩᬜ᭄ᬘᬦᬾᬓᬦᬬᬤᭀᬦᬶ‌ᬉᬦᬶᬦ᭄ᬬᬫᬳᬵ᭞
ᬢᬗᬶᬲᬶᬓᬦᬂᬓᬶᬤᬂ‌ᬇᬓᬦᬮᬶᬗ᭄ᬓᬸᬳᬸᬯᬸᬲ᭄ᬧᬶᬦᬦᬄ᭞
ᬉᬫᬟᬫᬟᬾᬓᬦᬵᬲ᭄ᬯᬭᬦᬶᬭᬂᬭᬖᬸᬲᬶᬗ᭄ᬳᬚᬸᬕ᭛

ᬅᬣᬭᬶᬳᬸᬯᬸᬲ᭄ᬦᬶᬭᬂᬢᬭᬸᬡᬮᬓ᭄ᬱ᭄ᬫᬡᬬᬃᬧᬯᬸᬯᬸᬲ᭄᭞
ᬚᬦᬓᬲᬸᬢᬵᬢᬢᬃᬧᬫᬶᬢᬸᬳᬸᬧ᭄ᬯ‌ᬅᬫᭀᬖᬯᬶᬳᬂ᭞
ᬇᬓᬦᬗᬲᬶᬄᬢᬓᬸᬢ᭄‌ᬬᬫᬗᬯᬾᬰᬭᬶᬓᬂᬳ᭄ᬭᬾᬤᬬ᭞
ᬤᬤᬶᬲᬸᬫᬳᬸᬃᬫᬺᬱᭀᬤᬶᬢᬯᬸᬯᬸᬲ᭄ᬦᬶᬭᬢᬡ᭄ᬟᬳᬬᬸ᭛

ᬅᬭᬶᬓᬶᬢᬲᬂᬲᬸᬫᬶᬢ᭄ᬭᬢᬦᬬᬵᬧᬓᬮᬷᬗᬦᬶᬓᬵ᭞
ᬯᬳᬸᬯᬳᬸᬤᬾᬦ᭄ᬢᬫᬵᬫ᭄ᬩᭂᬓᬍᬫᭃᬄᬭᬶᬧᬓᭀᬦ᭄ᬓᬸᬫᭂᬦᬾ᭞
ᬅᬢᬶᬰᬬᬪᬓ᭄ᬢᬶᬭᬶᬂᬤᬗᬸᬤᬗᬹᬓᬶᬢᬲᬵᬢ᭄ᬬᬓᬓ᭞
ᬧᬸᬦᬭᬧᬶᬤᬸᬃᬩᬮᬧ᭄ᬯᬲᬶᬭᬳᬷᬦᬢᬫᬢ᭄ᬧᬢᬸᬮᬸᬂ᭛

ᬯ᭄ᬭᬸᬳᬓᬸᬭᬶᬤᭀᬦᬶᬩᬸᬤ᭄ᬥᬶᬫᬸᬓᬝᬸᬗ᭄ᬓᬢᬫᬡ᭄ᬟᬳᬬᬸ᭞
ᬤ᭄ᬭᬸᬳᬓᬭᬶᬲᬂᬭᬖᬹᬢ᭄ᬢᬫᬫᬦᬳ᭄ᬫᬸᬳᬋᬧ᭄ᬯᬶᬧᬣ᭞
ᬅᬢᬶᬰᬬᬤᬸᬃᬚᬦᬵᬥᬫᬤᬳᬢ᭄ᬭᬖᬸᬯᬗ᭄ᬰᬓᬭᬶᬄ᭞
ᬯᭂᬦᬗᬪᬶᬫᬵᬦᬭᬶᬂᬓᬓ‌ᬅᬳᭀ‌ᬅᬢᬶᬓᬰ᭄ᬫᬮᬬ᭛

ᬇᬓᬦ‌ᬅᬗᭂᬦᬗᭂᬦ᭄ᬫᬸᬭᬶᬲᬶᬭᬂᬭᬖᬸᬧᬹᬢ᭄ᬭᬦᬶᬳᬦ᭄᭞
ᬫᬢᬶᬲᬶᬭᬤᬾᬦᬶᬓᬂᬫᬺᬕᬲᬤᬾᬦ᭄ᬬᬲᬪᬵᬕ᭄ᬬᬢᭂᬫᭂᬦ᭄᭞
ᬲᬸᬫᬶᬮᬶᬳᬢᬵᬓᬸᬭᬶᬂᬚᬦᬓᬭᬵᬚᬲᬸᬢᬵᬓᬸᬩᬰᬵ᭞
ᬲ᭄ᬬᬧᬰᬭᬡᬵᬦ᭄ᬬᬢᬦ᭄ᬳᬦᬯᬦᬾᬳᬓᬸᬮᬶᬗ᭄ᬫᬸᬦᬶᬳᬦ᭄᭛

ᬅᬥᬫᬯᬶᬫᬹᬟᬮᬓ᭄ᬱ᭄ᬫᬡᬯᬮᬶᬗ᭄ᬫᬸᬫᬦᬄᬓᬸᬓᬮᬵ᭞
ᬯᭂᬦᬗᬫᬓᬵᬫ᭄ᬩᭂᬓᬗ᭄ᬳᬮᬫᬢᬵᬓᬸᬫᬳᬮ᭄ᬯᬦᬯᬾᬄ᭞
ᬅᬓᬸᬢᬓᬗᭂᬦᬗᭂᬦ᭄ᬮᬓᬶᬯᬦᬾᬄᬲᬶᬭᬢᬸᬗ᭄ᬕᬮᬢᬄ᭞
ᬫᬓᬳᬸᬮᬸᬦᬵᬓᬸᬢᬦ᭄ᬳᬦᬯᬦᬾᬄᬭᬖᬸᬧᬸᬢ᭄ᬭᬚᬸᬕ᭛

ᬬᬦᬮᬮᬶᬲᬵᬂᬪᬝᬵᬭᬧᭂᬚᬳᬵᬢᬲᬶᬭᬂᬲᬶᬦᬶᬯᬶ᭞
ᬭᬖᬸᬲᬸᬢᬲᭀᬭᬭᬶᬂᬲᬫᬭᬧᬡ᭄ᬟᬸᬓᬶᬓᬂᬳᬭᬶᬡ᭞
ᬧᭂᬕᬢᬓᭂᬦᬗ᭄ᬓ᭄ᬯᬢᬾᬓᬦᬕᬸᬮᬸᬗ᭄ᬓ᭄ᬯᬢᬸᬭᬹᬦᬧᬸᬬ᭞
ᬢᬸᬫᬸᬢᬸᬭᬢᬵᬓᬸᬭᬶᬂᬧ᭄ᬭᬶᬬᬢᬫᬵᬕ᭄ᬯᭂᬕᬶᬮᬵᬢᬭᬶᬓᭀ᭛

ᬬ‌ᬇᬓᬦᬮᬶᬂᬦᬶᬭᬂᬚᬦᬓᬭᬵᬚᬲᬸᬢᬵᬫᬕᭂᬍᬂ᭞
ᬫᬗᬸᬫᬦᬸᬫᬦ᭄‌ᬅᬫᭀᬖᬯᬸᬮᬗᬸᬦ᭄ᬫᬳᬋᬧ᭄ᬫᬳᬮᬵ᭞
ᬳᬮᬦᬶᬫᬦᬄᬦᬶᬭᬵᬢᬚᬸᬕᬢᬦ᭄ᬢᬶᬦᬳᬵᬦ᭄ᬫᬳᬮᬵ᭞
ᬲᬓᬭᬶᬯᬶᬭᭀᬥᬦᬶᬂᬳᬢᬶᬫᬢᬂᬦ᭄ᬬᬳᬮᬵᬦ᭄ᬢᬶᬦᬳᬵ᭛

ᬤᬰᬭᬣᬧᬸᬢ᭄ᬭᬮᬓ᭄ᬱ᭄ᬫᬡᬕᭂᬮᬵᬦᬢᬫᬾᬧᬸᬲᬶᬭ᭞
ᬅᬢᬶᬰᬬᬤᬶᬩ᭄ᬬᬢᬾᬓᬦᬯᬸᬯᬸᬲ᭄ᬦᬶᬭᬬᬦ᭄ᬓᬋᬗᭃ᭞
ᬦᬬᬦᬶᬭᬬᬸᬓ᭄ᬢᬶᬢᬾᬓᬦᬮᬮᬸᬧ᭄ᬯᬬᬢᬦ᭄ᬓᬳᬶᬟᭂᬧ᭄᭞
ᬬᬢᬮᬸᬫᬭᬾᬫᬦᬄᬦᬶᬭᬯᬯᬂᬲᬸᬫᬳᬸᬃᬢᬲᬶᬭ᭛

ᬗ᭄ᬳᬸᬮᬸᬦᬶᬓᬶᬳᭂᬦ᭄ᬲᬶᬦᬗ᭄ᬰᬬᬓᬮᬵᬤ᭄ᬭᬸᬳᬓᬵᬓ᭄ᬫᬓᬓ᭞
ᬇᬓᬦᬫᬦᬄᬓᬸᬰᬸᬤ᭄ᬥᬚᬸᬕᬲᬢ᭄ᬬᬢᬫᬦ᭄ᬓᬮᬦ᭞
ᬲᬳᬦᬩᬝᬵᬭᬲᬵᬓ᭄ᬱ᭄ᬬᬦᬶᬳᬢᬶᬗ᭄ᬓᬸᬲᬶᬭᭀᬫᬸᬮᬢ᭞
ᬦᬭᬓᬢᭂᬫᬸᬗ᭄ᬓ᭄ᬯᬤᬸᬳ᭄ᬓᬳᬶᬟᭂᬧᭂᬗ᭄ᬓ᭄ᬯᬬᬤᬶᬦ᭄ᬤ᭄ᬭᬸᬳᬓᬵ᭛

ᬚᬦᬓᬲᬸᬢᬵᬲᬫᬗ᭄ᬓᬦᬓᬶᬢᬵᬢ᭄ᬫᬯᬸᬯᬸᬲ᭄ᬫᬳᬮ᭞
ᬓᬤᬶᬫᬗᬚᬧ᭄ᬲᬸᬫᬗ᭄ᬕᬸᬳᬓᬸᬫᬳ᭄ᬬᬸᬦᬯᬾᬄᬭᬶᬓᬶᬢ᭞
ᬲᬓᬭᬶᬯᬸᬯᬸᬲ᭄ᬢᬢᬡ᭄ᬟᬳᬬᬸᬤᬸᬳ᭄ᬓᬢᭂᬫᬸᬦ᭄ᬢᬫᬕᭃᬂ᭞
ᬢᬯᬦᭂᬦᬶᬓᬵᬂᬫᬸᬲᬸᬄᬓᬶᬢᬫᭂᬦᬾᬭᬶᬯᬸᬭᬶᬗ᭄ᬓᬸᬳᬭᬄ᭛

ᬦᬳᬦᬶᬓᬮᬶᬂᬦᬶᬭᬵᬃᬧᬦᬧᬣᬾᬤᬤᬶᬰᬷᬖ᭄ᬭᬲᬶᬭ᭞
ᬮᬓᬸᬢᬸᬫᬸᬢᬹᬭᬶᬲᬂᬓᬓᬢᬸᬫᬹᬢᬫᬦᬹᬢᬓᬶᬤᬂ᭞
ᬭᬶᬯᬸᬭᬶᬦᬶᬭᭀᬫᬤᭂᬕ᭄ᬚᬦᬓᬭᬵᬚᬲᬸᬢᬵᬯᭂᬓᬲᬦ᭄᭞
ᬮᬸᬫᬓᬸᬫᬫᬾᬢ᭄ᬲᭂᬓᬃᬲᬶᬭᬭᬶᬲᬡ᭄ᬟᬶᬗᬶᬓᬂᬧᬢᬧᬦ᭄᭛

ᬅᬣᬭᬶᬲᭂᬟᭂᬂᬦᬶᬭᬵᬫᬸᬧᬸᬲᭂᬓᬃᬫᬦᬸᬲᬸᬧ᭄‌ᬭᬶᬗᬮᬲ᭄᭞
ᬢᭂᬓᬢᬲᬶᬭᬂᬤᬰᬵᬦᬦᬫᬳᬵᬃᬤ᭄ᬥᬶᬓᬭᬹᬧᬦᬶᬭ᭞
ᬯᬶᬓᬸᬰᬸᬘᬶᬰᬸᬤ᭄ᬥᬰᬿᬯᬲᬶᬭᬲᬵᬢ᭄ᬯᬶᬓᬰᬵᬦ᭄ᬢᬓᬢᭀᬦ᭄᭞
ᬳᬸᬮᬸᬫᬍᬗᬶᬲ᭄ᬕᬶᬦᬸᬦ᭄ᬢᬶᬗᬭᬢᬵᬳᬦᬓᬸᬜ᭄ᬘᬶᬭᬮᬶᬢ᭄᭛

ᬅᬢᬶᬰᬬᬰᬸᬤ᭄ᬥᬳᬸᬦ᭄ᬢᬸᬫᬧᬸᬢᬶᬄᬲ᭄ᬨᬝᬶᬓᭀᬧᬫᬬ᭞
ᬢᬸᬯᬶᬫᬕᬡᬶᬢ᭄ᬭᬶᬓᬸᬡ᭄ᬟᬮᬯᬮᬸᬄᬬᬲᬶᬦᬡ᭄ᬟᬗᬶᬭ᭞
ᬮᬶᬢᬸᬳᬬᬸᬯᬃᬡ᭄ᬦᬮᬵᬓᬤᬮᬸᬯᬂᬦᬶᬭᬭᬵᬫ᭄ᬬᬫᬩᬵᬂ᭞
ᬮᬸᬫᬓᬸᬫᬦᬲ᭄ᬬᬬᬾᬓᬤᬮᬶᬳᬦ᭄‌ᬇᬭᬢᬦ᭄ᬓᬢᭂᬗᭂᬭ᭄᭛

ᬫᬚᬧᬫᬗᬸᬦ᭄ᬬᬓᭂᬦ᭄ᬢᬲᬶᬭᬫᬦ᭄ᬢ᭄ᬭᬢᭂᬳᭂᬃᬮᬸᬫᬓᬸ᭞
ᬫᬺᬤᬸᬫᬫᬦᬶᬲ᭄ᬯᬸᬮᬢ᭄ᬦᬶᬭᬫᬭᬹᬫᬢᬶᬲᭀᬫ᭄ᬬᬓᬢᭀᬦ᭄᭞
ᬇᬓᬦᬓᬭᬵᬓ᭄ᬱᬲᬵᬦᬶᬭᬓᬤᬶᬧ᭄ᬯᬬᬢᬦ᭄ᬳᬦᬯᬾᬄ᭞
ᬢᬫᬢᬫᬘᬗ᭄ᬓ᭄ᬭᬫᬾᬢᭂᬧᬶᬦᬶᬗᬵᬰ᭄ᬭᬫᬭᬵᬫ᭄ᬬᬓᬩᬾᬄ᭛

ᬢᬶᬦᭂᬫᬸᬦᬶᬭᬵᬢᬲᬂᬚᬦᬓᬭᬵᬚᬲᬸᬢᬵᬭᬶᬗᬮᬲ᭄᭞
ᬲᬶᬭᬚᬸᬕᬢᬸᬗ᭄ᬕᬢᬸᬗ᭄ᬕᬮᬦᬸᬲᬸᬧ᭄ᬢᬫᬢᬃᬫᬢᬓᬸᬢ᭄᭞
ᬤᬤᬶᬢᬫᬲᭃᬲᬶᬭᬂᬤᬰᬫᬸᬔᬵᬢᬶᬲᬳᬃᬱᬲᬶᬭ᭞
ᬫᬓᬶᬦᬧᬋ‌ᬵᬲᬕᭀᬭᬯᬲᬶᬭᬵᬦ᭄ᬧᬯᬸᬯᬸᬲ᭄ᬯᭂᬓᬲᬦ᭄᭛

ᬅᬧᬓᬶᬢᬤᬶᬩ᭄ᬬᬭᬹᬧᬫᬦᬸᬲᬸᬧ᭄ᬫᬗᬮᬧ᭄ᬢᬲᭂᬓᬭ᭄᭞
ᬅᬢᬶᬰᬬᬢᬵᬧᬟᬦ᭄ᬢᬭᬶᬓᬦᬂᬳᬬᬸᬧᬹᬃᬡ᭄ᬦᬢᭂᬫᭂᬦ᭄᭞
ᬳᬬᬸᬦᬶᬓᬦᬂᬯᬸᬮᬦ᭄ᬢᬸᬯᬶᬢᬫᬦ᭄ᬧᬫᬟᬾᬭᬶᬓᬶᬢ᭞
ᬅᬧᬦᬯᭂᬦᭂᬲ᭄‌ᬬᬭᬶᬂᬭᬳᬶᬦᬳᬷᬦᬢᬫᬃᬧᬲᭂᬦᭃ᭛

ᬓᬸᬲᬸᬫᬲᬭᭀᬚᬭᬶᬂᬢᬮᬕᬓᬧ᭄ᬯᬲᭂᬟᭂᬂᬲᬸᬫᭂᬓᬭ᭄᭞
ᬭᬳᬬᬸᬲᬸᬕᬦ᭄ᬥᬯᬃᬡ᭄ᬦᬬᬫᬩᬂᬫᬧᬸᬢᬶᬄᬲᬯᬦᬾᬄ᭞
ᬢᬸᬯᬶᬢᬫᬢᬦ᭄ᬧᬟᬾᬓᬦᬳᬬᬸᬦ᭄ᬬᬫᬲᭀᬃᬚᬸᬕᬬ᭞
ᬅᬧᬦᬸᬫᬮᬸᬬ᭄‌ᬓᬸᬘᬸᬧ᭄‌ᬬᬭᬶᬓᬦᬂᬯᭂᬗᬶᬢᬡ᭄ᬟᬳᬬᬸ᭛

ᬇᬓᬶᬓᬳᬦᬦ᭄ᬢᬪᬷᬱᬡ‌ᬅᬫᬵᬦᬸᬱᬕᬫ᭄ᬬᬲᬸᬓᭂᬢ᭄᭞
ᬢᬦᬯᭂᬤᬶᬭᬶᬂ‌ᬉᬮᬵᬩᬶᬱᬫᬮᬾᬦᬮᬶᬫᬦ᭄ᬫᬕᬮᬓ᭄᭞
ᬲ᭄ᬬᬧᬰᬭᬡᬵᬦ᭄ᬢᬮᬶᬗ᭄ᬓᬸᬬᬤᬶᬬᬦ᭄ᬳᬦᬫᭀᬂᬫᬗᬯᬶᬢ᭄᭞
ᬇᬓᬦᬳᬬᬸᬦ᭄ᬢᬳᬾᬫᬦᬭᬶᬬᭀᬕ᭄ᬬᬓᬳᬵᬢᬓᭂᬦ᭛

ᬓᬶᬢᬫᬺᬤᬸᬓᭀᬫᬮᬵᬢᬶᬰᬬᬓᭀᬦᭂᬗᬸᬦᭂᬂᬭᬶᬳᬢᬶ᭞
ᬓᬤᬶᬢᬪᬶᬦᬹᬲᬡᬦ᭄‌ᬇᬓᬗᬮᬲ᭄‌ᬭᬶᬳᬦᬦ᭄ᬢᬭᬶᬬ᭞
ᬲᬗᬧᬗᬭᬵᬦᬶᬭᬵᬢᬲᬶᬭᬲᬂᬲᬶᬦᬶᬯᬶᬦ᭄ᬢᬓᬸᬦᭂᬂ᭞
ᬅᬢᬶᬰᬬᬕᭃᬂᬦᬶᬥᬃᬫ᭄ᬫᬭᬲᬶᬓᬵᬦ᭄ᬧᬫᬯᬾᬭᬶᬓᬶᬢ᭛

ᬅᬓᬸᬢᬧᬭᬶᬪ᭄ᬭᬫᬦ᭄ᬢᬧᬭᬤᬾᬰᬭᬶᬓᬂᬪᬸᬯᬦ᭞
ᬢᬸᬯᬶᬢᬓᬦᭀᬦᬦᬸᬂᬧᬟᬧᬟᬵᬦ᭄ᬢᬲᬸᬭᬹᬧᬢᭂᬫᭂᬦ᭄᭞
ᬓᬶᬢᬚᬸᬕᬳᬷᬗᬦᬶᬂᬳᬬᬸᬬᬮᬶᬗ᭄ᬓᬸᬢᬦᭀᬭᬯᬦᬾᬄ᭞
ᬲᬨᬮ‌ᬇᬓᬾᬳᬸᬭᬶᬧ᭄ᬓᬸᬭᬶᬳᬸᬯᬸᬲ᭄ᬓᬸᬯᬾᬭᬸᬄᬭᬶᬓᬶᬢ᭛

ᬇᬓᬦᬳᬬᬸᬦ᭄ᬢᬬᬵᬓᬶᬗᭂᬢᬶᬦᭂᬢ᭄‌ᬬᬓᬤᬶᬧ᭄ᬯᬲᭂᬓᬭ᭄᭞
ᬳᬸᬯᬸᬲᬶᬦᬶᬲᭂᬧ᭄ᬦᬶᬓᬂᬪ᭄ᬭᬫᬭᬢᬾᬓᬲᬭᬶᬦ᭄ᬬᬭᬸᬭᬹ᭞
ᬳᬦᬢᬳᬬᬸᬦ᭄ᬬᬫᬵᬢ᭄ᬭᬓᬯᭂᬓᬲ᭄‌ᬬᬧᬟᬦ᭄ᬢᬓᬢᭀᬦ᭄᭞
ᬬᬢᬧᬦᭂᬗᭂᬃᬓ᭄ᬯᬵᬯᬲ᭄‌ᬬᬲᬶᬭᬲᬶᬦᬶᬯᬷᬦ᭄ᬢᬳᬦ᭛

ᬇᬓᬦᬪᬝᬵᬭᬯᬶᬱ᭄ᬡᬸᬢᬸᬯᬶᬫᬭ᭄ᬬᬲᬶᬭᬵᬃᬧᬳᬶᬬᬸᬦ᭄᭞
ᬇᬲᬶᬭᬢᬲᬂᬧ᭄ᬭᬶᬬᬵᬦᬶᬭᬫᬲᭀᬃᬲᬶᬭᬤᬾᬦ᭄ᬢᬢᭂᬫᭂᬦ᭄᭞
ᬅᬣᬯᬪᬝᬵᬭᬓᬵᬫᬲᬶᬭᬓᬵᬫᬸᬓᬮᬶᬗ᭄ᬓᬸᬧᬶᬚᭂᬭ᭄᭞
ᬭᬶᬲᬶᬭᬢᬲᬂᬭᬢᬶᬄᬦᬶᬭᬢᬫᬦ᭄ᬧᬫᬟᬾᬭᬶᬓᬶᬢ᭛

ᬲᬳᬦᬦᬶᬓᬂ‌ᬅᬦᬓ᭄ᬓᭂᬩᬶᬢᬸᬯᬶᬦ᭄ᬬᬤᬶᬬᬦ᭄ᬯᬸᬮᬢ᭞
ᬦᬶᬬᬢᬬᬓᬵᬤ᭄ᬪᬸᬢᬾᬓᬶᬢᬫᬦᬄᬦ᭄ᬬᬓᬧᬹᬳᬦᬢᬄ᭞
ᬗᬸᬦᬶᬗᬸᬦᬶᬢᬾᬓᬦᬂᬢᬭᬸᬡᬬᬦ᭄‌ᬯ᭄ᬭᬸᬳᬫᬳ᭄ᬬᬸᬦᬬ᭞
ᬧᬶᬭᬯᬋᬕᬦ᭄ᬬᬭᬶᬂᬯᬶᬱᬬᬫᬢ᭄ᬢᬪᬢᬵᬭᬢᬸᬯᬶ᭛

ᬳᬦᬢᬤᬭᬶᬤ᭄ᬭᬤᬸᬳ᭄ᬓᬶᬢᬢᬸᬯᬶᬦ᭄ᬫᬭᬶᬬᬦ᭄ᬧᬳᬶᬬᬸᬦ᭄᭞
ᬬᬦᬧᬬᬢᬵᬲᬶᬳᬾᬭᬶᬬᬲᬸᬫᬡ᭄ᬟᬶᬗᬬᬾᬂᬰᬬᬦ᭞
ᬫᬗᬬᬫᬬᬫ᭄ᬫᬳᬲ᭄ᬫᬩᬬᬗᬦ᭄ᬳᬢᬶᬲᬂᬯᬶᬱᬬᬷ᭞
ᬓᬶᬢᬬᬢᬶᬓᬵᬫᬺᬢᭀᬲᬥᬦᬶᬭᬂᬓᭂᬦᬓᬵᬫᬰᬭ᭛

ᬯᭂᬓᬯᭂᬓᬲᬵᬗᬧᬾᬓᬶᬲᬶᬭᬲᬂᬲᬶᬦᬶᬯᬶᬦ᭄ᬢᬓᬸᬦᭂᬂ᭞
ᬮᬮᬸᬯᬶᬳᬶᬓᬦ᭄‌ᬇᬭᬵᬦ᭄ᬳᬦᬓᬶᬢᬾᬂᬧᬢᬧᬵᬦᬲᬸᬓᭂᬢ᭄᭞
ᬲᬓᬭᬶᬢᬓᬸᬢ᭄ᬦᬶᬭᬵᬦ᭄ᬳᬦᬯᬦᬾᬳᬢᬸᬫᭀᬦᬓᬶᬢ᭞
ᬬᬢᬶᬓᬤᬸᬫᬾᬄᬲᬶᬭᬵᬦᬸᬲᬸᬧᬸᬫᬸᬗ᭄ᬕᬸᬭᬶᬓᬂᬧᬢᬧᬦ᭄᭛

ᬤᬰᬫᬸᬓᬦᬵᬢᬮᬶᬂᬦᬶᬭᬲᬳᬃᬱᬲᬶᬭᬵᬃᬧᬯᬸᬯᬸᬲ᭄᭞
ᬚᬦᬓᬲᬸᬢᬵᬲᬕᬤ᭄ᬕᬤᬫᬦᬄᬦᬶᬭᬬᬦ᭄ᬧᬶᬦᬸᬚᬶ᭞
ᬳᬢᬶᬭᬸᬫᬭᬲ᭄ᬧᬸᬳᬸᬦ᭄ᬯᬸᬮᬸᬦᬶᬭᭀᬫᬸᬭᬶᬭᬶᬂᬫᬢᬓᬸᬢ᭄᭞
ᬧ᭄ᬭᬡᬢᬲᬶᬭᬵᬃᬧᬰᬩ᭄ᬤᬫᬯᬭᬄᬢᬭᬶᬲᬂᬲᬶᬦᬶᬯᬶ᭛

ᬯ᭄ᬯᬭᬲᬶᬭᬭᬵᬫᬤᬵᬰᬭᬣᬶᬰᬓ᭄ᬢᬶᬢᬫᬃᬧᬧᬟᬾ᭞
ᬲᬶᬭᬭᬲᬶᬓᬾ‌ᬅᬦᬸᬂᬫᬓᬳᬸᬮᬸᬦ᭄‌ᬗ᭄ᬳᬸᬮᬸᬦᬵᬃᬬ᭄ᬬᬕᬸᬡ᭞
ᬅᬢᬶᬰᬬᬪᬓ᭄ᬢᬶᬭᬶᬂᬩᬧᬲᬶᬭᭀᬫᬶᬢᬸᬳᬸᬂᬲᬧᬓᭀᬦ᭄᭞
ᬲᬳᬦᬦᬶᬭᬂᬢᬧᬲ᭄ᬯᬶᬲᬶᬭᬭᬵᬓ᭄ᬱᬓᬭᬶᬂᬧᬢᬧᬦ᭄᭛

ᬲᬳᬦᬦᬶᬓᬵᬫᬸᬲᬸᬄᬦᬶᬭᬫᬳᬵᬃᬱᬶᬧᬶᬦᬢ᭄ᬬᬦᬶᬭ᭞
ᬲᬶᬭᬢᬲᬸᬫᭀᬭᬓᭂᬦ᭄ᬧᬭᬰᬸᬭᬵᬫᬭᬶᬓᬂᬧᬮᬕᬦ᭄᭞
ᬲᬶᬭᬓᬸᬫᭂᬫᬶᬢ᭄ᬫᬳᬵᬃᬱᬶᬬᬦᬳᭀᬫᬫᬬᬚ᭄ᬜᬮᬦᬵ᭞
ᬫᬭᬢᬲᬶᬭᬾᬗᬮᬲ᭄ᬲᬓᬭᬶᬪᬓ᭄ᬢᬶᬦᬶᬭᬵᬃᬫᬩᬧ᭛

ᬰᬢᬾᬓᬦᬶᬭᬾᬗᬮᬲ᭄ᬳᬦᬢᬭᬵᬓ᭄ᬱᬲᬲᬵᬳᬲᬶᬓ᭞
ᬬᬢᬮᬸᬫᬕᬾᬲᬶᬭᬵᬃᬢᬾᬓᬧᬋᬂᬫᬗᬩᬾᬳᬶᬫᬲᭃ᭞
ᬲᬳᬩᬮᬰᬓ᭄ᬢᬶᬫᬵᬦ᭄ᬢᬲᬳᬦᬦ᭄ᬬᬧᭂᬚᬄᬧᬶᬦᬦᬄ᭞
ᬭᬶᬢᭂᬧᬶᬦᬶᬗᬵᬰ᭄ᬭᬫᬵᬢ᭄ᬢᬗᬢᬗᬵᬳᬦᬯᬗ᭄ᬓᬬᬢᬧ᭄᭛

ᬲᬶᬭᬓᬋᬗᭃᬥᬦᬸᬃᬤ᭄ᬥᬭᬭᬶᬓᬂᬪᬸᬯᬦᬵᬡ᭄ᬟᬓᬩᬾᬄ᭞
ᬫᬕᬤᬕᬤᬵᬦᬤᬤ᭄ᬬᬢᬫᬢᬦ᭄ᬳᬦᬓᭀᬮᬶᬦᬶᬭ᭞
ᬓᬤᬶᬧᬶᬦᬸᬲᬸᬲ᭄ᬢᬶᬓᬂᬫᬸᬲᬸᬳᬲᬶᬂ‌ᬉᬫᬲᭃᬓᬧᬶᬲᬦ᭄᭞
ᬓᬶᬢᬓᬤᬶᬫᭀᬮ᭄ᬬᬫᭂᬗ᭄ᬕᭂᬧᬫᭂᬧᭃᬭᬶᬲᬶᬭᬂᬲᬶᬦᬶᬯᬶ᭛

ᬇᬓᬦᬫᬢᬂᬦ᭄ᬬᬢᬦ᭄ᬓᬢᭂᬫᬸᬤᬾᬦ᭄ᬢᬦᬶᬳᬦ᭄‌ᬬᬋᬗᭃᬦ᭄᭞
ᬯ᭄ᬯᬭᬬᬓᬶᬤᬂᬳᭂᬫᬲ᭄‌ᬬ‌ᬇᬦᬸᬲᬶᬦᬶᬭᬓᬵᬤ᭄ᬪᬸᬢᬬ᭞
ᬅᬭᬶᬦᬶᬭᬮᬓ᭄ᬱ᭄ᬫᬡᬾᬓᬓᬯᭂᬓᬲ᭄ᬯᭂᬓᬲᬦ᭄ᬢᬸᬫᬸᬢᬸᬭ᭄᭞
ᬲᬓᬭᬶᬧᬓᭀᬦ᭄ᬓᬸᬬᬾᬓᬦᬤᬸᬫᬾᬄᬦᬶᬭᬢᬃᬯᬶᬳᬗ᭛

ᬅᬣᬭᬶᬳᬸᬯᬸᬲ᭄ᬦᬶᬭᬂᬚᬦᬓᬭᬵᬚᬲᬸᬢᬵᬃᬧᬯᬭᬄ᭞
ᬫᬓᬶᬦᬸᬫᬲᭃᬲᬶᬭᬂᬤᬰᬫᬸᬓᬵᬃᬧᬯᬸᬯᬸᬲ᭄ᬢᬫᬸᬯᬄ᭞
ᬯ᭄ᬭᬸᬳᬓᬸᬭᬶᬓᬵᬲᬶᬭᬵᬖᬯᬗᬭᬦ᭄ᬬᬢᬫᬦ᭄ᬧᬕᬸᬡ᭞
ᬅᬧᬢᬤᬸᬫᬾᬄᬓᬶᬢᬵᬳ᭄ᬬᬸᬦᬶᬭᬶᬬᬵᬭᬶᬓᬦᬶᬱ᭄ᬝᬤᬳᬢ᭄᭛

ᬅᬥᬫᬫᬲᭀᬃᬬᬲᬗ᭄ᬓᬭᬶ‌ᬅᬭᬶᬦ᭄ᬬᬓᬩᬾᬄᬯᬶᬳᬶᬓᬦ᭄᭞
ᬬᬫᬢᬸᬳᬬᭀᬕ᭄ᬬᬭᬢ᭄ᬯᬬᬓᬶᬦᭀᬦ᭄ᬧ᭄ᬯᬫᬭᬾᬓᬶᬗᬮᬲ᭄᭞
ᬫᬫᬢᬶᬫᬢᬷᬓᬭᬵᬓ᭄ᬱᬲ‌ᬅᬲᬶᬂᬫᬭᬭᬶᬂᬧᬢᬧᬦ᭄᭞
ᬦ᭄ᬤ᭄ᬬᬢᬬᬓᬯᬶᬲ᭄ᬫᬬᬦ᭄ᬢᬭᬶᬲᬶᬭᬵᬖᬯᬳᬷᬦᬕᬸᬡ᭛

ᬦ᭄ᬤᬓᬚᬭᬚᬃᬓᬶᬢᬵᬭᬶ‌ᬇᬓᬦᬂᬭᬢᬸᬰᬓ᭄ᬢᬶᬢᭂᬫᭂᬦ᭄᭞
ᬳᬦᬭᬶᬧᬭᬵᬓ᭄ᬭᬫᬦ᭄ᬬᬬᬤᬸᬫᬾᬄᬦ᭄ᬬᬫᬦᭂᬫ᭄ᬯᬲᬸᬓ᭞
ᬲᬳᬦᬦᬶᬓᬂᬚᬕᬢ᭄ᬢ᭄ᬭᬬᬢᬫᬦ᭄ᬳᬦᬫᭀᬮᬶᬭᬶᬬ᭞
ᬬᬢ‌ᬇᬓᬳᭂᬦ᭄ᬲᬶᬭᬵᬯᬡᬗᬭᬦ᭄ᬬᬬᬢᬾᬓᬶᬟᬢᭂᬂ᭛

ᬅᬓᬸᬢᬚᬬᬾᬂᬲᬸᬭᬵᬮᬬᬫᬦᬸᬱ᭄ᬬᬘᬭᬵᬘᬭᬮᬾᬦ᭄᭞
ᬇᬓᬦᬪᬝᬵᬭᬯᬿᬰ᭄ᬭᬯᬡᬲᬵᬫ᭄ᬧᬸᬦᬮᬄᬲᬶᬦᬸᬓᬹ᭞
ᬬᬫᬬᬫᬫᬶᬦ᭄ᬢᬚᬷᬯᬶᬢ‌ᬅᬮᬄᬫᬢᬓᬸᬢ᭄ᬧᭂᬚᬳ᭞
ᬲᬸᬭᬧᬢᬶᬲᬂᬳ᭄ᬬᬗᬶᬦ᭄ᬤ᭄ᬭᬬᬢᬪᬓ᭄ᬢᬶᬓᬩᬾᬄᬧ᭄ᬭᬡᬢ᭛

ᬓᬤᬶᬢᬓᬋᬫ᭄‌ᬭᬶᬓᬂᬢᬲᬶᬓᬶᬓᬂᬲᬸᬭᬮᭀᬓᬓᬩᬾᬄ᭞
ᬧᬟᬫᬯᭂᬦᭂᬲ᭄ᬓᬕᭃᬫᬦᬲᬫᬸᬦ᭄ᬲᬳᬦᬦ᭄ᬬᬫᬭᬸᬓ᭄᭞
ᬳᬦᬦᬶᬓᬦᬂᬧ᭄ᬭᬪᬵᬯᬦᬶᬲᬶᬭᬵᬯᬡᬢᬸᬮ᭄ᬬᬭᬶᬯᬸᬢ᭄᭞
ᬬᬢᬓᬢᬓᬸᬢ᭄ᬦᬶᬓᬂᬲᬸᬭᬤᬸᬫᬾᬄᬦ᭄ᬬᬫᬲᭀᬭᬭᬸᬲᬓ᭄᭛᭐᭛

᭛᭐᭛ᬲᬝ᭄ᬲᬃᬕ᭄ᬕᬄ᭛᭐᭛
᭛ᬯᬗ᭄ᬰᬲ᭄ᬣ᭛᭝᭖᭟᭑
 ⏑ – ⏑ | – – ⏑ | ⏑ – ⏑ | – ⏑ ⏓ ᭝᭑᭒

ᬇᬓᬵᬓᬟᬢ᭄ᬯᬦ᭄ᬓᬸᬲᬫᬷᬧᬦᬶᬂᬢᬲᬶᬓ᭄᭞
ᬕᬳᬦ᭄‌ᬭᬶ‌ᬍᬗ᭄ᬓᬵᬓᬤᬶᬓᬵᬦ᭄ᬢᬶᬦᬶᬂᬯᬸᬮᬦ᭄᭞
ᬇᬭᬢ᭄ᬦᬧᬵᬭᬵᬬᬡᬦᬵᬫᬢᬦ᭄ᬓᬮᬾᬦ᭄᭞
ᬭᬶᬤᬾᬦ᭄ᬬᬦᬓ᭄ᬯᬾᬄᬫᬡᬶᬭᬢ᭄ᬦᬬᭀᬚ᭄ᬯᬮ᭛

ᬬᬢᬾᬓᬦᬵᬦᬸᬂᬓᬯᬰᬵᬓᭂᬦᬦ᭄ᬢᬬ᭞
ᬫᬫᬸᬓ᭄ᬢ᭄ᬬᬮᬵᬯᬦ᭄ᬦᬓᬸᬳᬬ᭄ᬯᬲᬗ᭄ᬰᬬ᭞
ᬅᬲᬶᬂᬲᬓᬳ᭄ᬬᬸᬦ᭄ᬢᬳᬦᬢᬬᬾᬭᬶᬬ᭞
ᬓᬯᬷᬢ᭄ᬢᬓᭂᬫ᭄ᬩᬂᬳᬟᬗᭂᬦ᭄ᬲᬫᬾᬦᬓ᭛

ᬲᬬᭀᬕ᭄ᬬᬲᬫ᭄ᬧᬢ᭄‌ᬇᬓᬮᬶᬗ᭄ᬓᬸᬓᬵᬲᬶᬳ᭞
ᬗ᭄ᬳᬸᬮᬸᬦ᭄ᬲᭂᬟᭂᬂᬬᭀᬯᬦᬰᬓ᭄ᬢᬶᬫᬵᬦ᭄ᬢᬬ᭞
ᬅᬯᬓ᭄ᬢᬲᬰ᭄ᬭᬷᬬᬸᬯᬢᬷᬲᭂᬟᭂᬂᬳᬬᬸ᭞
ᬲᬶᬭᬵᬫᬢᬵᬢᬃᬧᬕᬸᬡᬵᬭᬶᬢᬵᬭ᭄ᬬᬓᭂᬦ᭄᭛

ᬧᬗᬦ᭄‌ᬇᬦᬸᬫ᭄ᬲᬗ᭄ᬕᬫᬬᬾᬓᬪᬸᬓ᭄ᬢᬶᬦᭂᬦ᭄᭞
ᬗ᭄ᬳᬸᬮᬸᬦ᭄ᬳᬸᬮᬸᬦ᭄ᬢᬸᬮ᭄ᬬᬫᬦᭂᬫ᭄ᬩᬳᬾᬓᬶᬢ᭞
ᬢᬤᭂᬕ᭄‌ᬭᬶ‌ᬍᬗ᭄ᬓᬵᬦ᭄ᬤᬳᬸᬯᬸᬲ᭄ᬢᬮᬶᬗ᭄ᬓ᭄ᬯᬭᬶ᭞
ᬅᬯᬓ᭄ᬢᬬᬾᬓᬵᬳ᭄ᬬᬲᬶᬯᬾᬳᭂᬦᬤ᭄ᬬᬦ᭛

ᬉᬚᬃᬦᬶᬭᬂᬭᬵᬯᬡᬬᬃᬧᬦᭀᬫᬳ᭞
ᬲᬶᬢᬵᬢᬦᬗ᭄ᬕᬵᬳᬸᬫᭂᬦᭂᬂᬢᬫᬦ᭄ᬲᬳᬸᬭ᭄
ᬤᬰᬵᬲ᭄ᬬᬲᬓ᭄ᬭᭀᬥᬫᬲᭃᬲᬶᬭᬵᬗ᭄ᬕ᭄ᬬᬓᭂᬦ᭄᭞
ᬲᬶᬢᬵᬧᬶᬦᬸᬡ᭄ᬟᬸᬢ᭄ᬦᬶᬭᬰᬷᬖ᭄ᬭᬫᬗ᭄ᬮᬬᬂ᭛

ᬕᭂᬮᬵᬦᬤᬾᬯᬷᬚᬦᬓᬵᬢ᭄ᬫᬚᬵᬦᬗᬶᬲ᭄᭞
ᬫᬲᬹᬫᬲᬵᬫ᭄ᬩᬢ᭄ᬓᬋᬗᭃᬭᬶᬓᬂᬮᬗᬶᬢ᭄᭞
ᬓᬶᬤᬂᬫᬦᬸᬓ᭄‌ᬭᬶᬂᬧᬢᬧᬦ᭄ᬧᬟᭀᬫᭂᬦᬾᬂ᭞
ᬓᬕᭃᬫᬦᬵᬦᭀᬦ᭄‌ᬭᬶᬗᬸᬮᬄᬲᬫᬗ᭄ᬓᬦ᭛

ᬐᬭᬵᬫᬳᬾᬭᬵᬖᬯᬦᬶᬃᬖᬺᬡᬦ᭄ᬢᬯᬾᬄ᭞
ᬮᬸᬓᬦ᭄ᬓᭂᬢᬾᬓᬵᬢᬦᬲᬶᬄᬢᬭᬶᬗ᭄ᬳᬸᬮᬸᬦ᭄᭞
ᬅᬲᬶᬂᬧᬓᭀᬦ᭄ᬢᬃᬤᬤᬶᬮᬗ᭄ᬖᬦᬵ‌ᬅᬢᬄ᭞
ᬯᬮᬶᬗ᭄ᬓᬸᬲᬶᬄᬢᬾᬭ᭄ᬬᬓᬸᬳᬄᬮᬮᬶᬲ᭄ᬓᬭᬶᬄ᭛

ᬮᬦᬵᬫᬭᬷᬦ᭄ᬢᭀᬱᬓᬶᬢᬵᬗᬶᬭᬶᬂᬫᬦᬄ᭞
ᬯᬶᬤᬕ᭄ᬤᬭᬶᬂᬘᬶᬢ᭄ᬢᬫᬭᬶᬂ‌ᬅᬦᬓ᭄ᬓᭂᬩᬶ᭞
ᬅᬲᬶᬂᬲᬓᬳ᭄ᬬᬸᬦ᭄ᬓᬸᬤᬶᬦᬤ᭄ᬬᬓᭂᬦ᭄ᬢᬬ᭞
ᬗ᭄ᬳᬸᬮᬸᬦ᭄ᬦᬢᬾᬓᬷᬦᬸᬕᬸᬗᬦ᭄ᬓᬶᬦᬵᬲᬶᬳᬦ᭄᭛

ᬲᬫᬗ᭄ᬓᬦᬵᬭᬶᬗ᭄ᬓᬸᬲᬶᬮᬓ᭄ᬱ᭄ᬫᬡᭀᬢ᭄ᬢᬫ᭞
ᬅᬳᭀᬫᬳᬵᬧ᭄ᬭᬚ᭄ᬜᬭᬶᬓᬂᬦᬬᬾᬗ᭄ᬕᬶᬢ᭞
ᬉᬚᬃᬚᬸᬕᬵᬓᬵᬲ᭄ᬓᬤᬶᬰᬩ᭄ᬤᬦᬶᬂᬯᬶᬳᬂ᭞
ᬳᬢᬶᬦ᭄ᬢᬫᬵᬲᬶᬄᬢᬓᬭᬶᬦ᭄ᬢᭂᬫᭂᬦ᭄ᬢᭂᬫᭂᬦ᭄᭛

ᬓ᭄ᬱᬫᬵᬓᭂᬦᭀᬚᬃᬓ᭄ᬓ᭄ᬯᬶᬓᬶᬢᬵᬭᬶᬮᬓ᭄ᬱ᭄ᬫᬡ᭞
ᬅᬬᭀᬕ᭄ᬬᬢᬵᬢᬦ᭄ᬧᬋᬗᭃᬦ᭄ᬢᬬᬵᬳᬮ᭞
ᬲ᭄ᬯᬪᬵᬯᬦᬶᬂᬲ᭄ᬢ᭄ᬭᬷᬚᬸᬕᬦᬶᬃᬯᬶᬯᬾᬓᬬ᭞
ᬓᬮᭀᬢᬓᭂᬦ᭄ᬳᬬ᭄ᬯᬓᬶᬢᬵᬕᭂᬍᬂᬭ᭄ᬬᬓᬸ᭛

ᬓᬓᬦ᭄ᬢᬲᬂᬭᬵᬫᬮᬸᬓᬦ᭄ᬮᬮᬶᬲ᭄ᬦᬶᬭ᭞
ᬧᬭᬶᬦ᭄ᬢᬸᬱᬵᬲᬶᬄᬲᬧᬓᭀᬦ᭄ᬓᬸᬢᬃᬯᬶᬳᬂ᭞
ᬓᬶᬢᬵᬢ᭄ᬯᬶᬳᬂᬗᬹᬦᬶᬲᬓᬾᬗᬲᬶᬄᬓᬭᬶᬄ᭞
ᬗ᭄ᬳᬸᬮᬸᬦ᭄‌ᬅᬢᬄᬧᬵᬢᬓᬦᬷᬘᬓᬰ᭄ᬫᬮ᭛

ᬧᬶᬭᬾᬓᬥᬷᬭᬵᬦᬶᬭᬲᬂᬫᬳᬵᬃᬤ᭄ᬥᬶᬓ᭞
ᬋᬗᭃᬯᬸᬯᬸᬲ᭄ᬦᬶᬂᬓᬮᬫᬹᬭᬢᬄᬲᬶᬭ᭞
ᬫᬢᬂᬦ᭄ᬬᬬᬸᬓ᭄ᬢᬷᬓᬢᬤᬾᬦ᭄ᬢᬢᬃᬲᬮᬄ᭞
ᬲᬓᬾᬓᬟᬸᬱ᭄ᬝᬦ᭄ᬦᬶᬯᬸᬯᬸᬲ᭄ᬓᬸᬫᬹᬃᬓᬶᬢ᭛

ᬇᬓᬵᬧᬶᬲᬂᬲᬚ᭄ᬚᬦᬬᬦ᭄ᬯᬶᬦᬾᬳᬸᬚᬭ᭄᭞
ᬕᭂᬍᬂᬦᬶᬭᬾᬂᬯ᭄ᬯᬂᬲᬧᭂᬢᬶᬓ᭄ᬢᬫᬃᬮᬦᬵ᭞
ᬢᬶᬦᭀᬦᬶᬭᬾᬓᬂᬓᬮᬤᬸᬳ᭄ᬓᬓᬵᬲ᭄ᬬᬲᬶᬄ᭞
ᬅᬫᭀᬖᬫᬵᬲᬶᬄ‌ᬉᬫᬲᭃᬲᬶᬭᬵᬦᬸᬮᬸᬂ᭛

ᬫᬢᬂᬦ᭄ᬬᬳᬾᬮᬓ᭄ᬱ᭄ᬫᬡᬲᬵᬥᬸᬲᬚ᭄ᬚᬦ᭞
ᬢᬲᭃᬢᬸᬮᬸᬗ᭄ᬢᬵᬓᬸᬕᭂᬮᬵᬦᬤᬸᬳ᭄ᬓᬶᬢ᭞
ᬇᬓᬵᬯᬸᬯᬸᬲ᭄ᬢᬵᬦᬧᬣᬾᬮᬸᬓᬦ᭄ᬢᬸᬳᬸ᭞
ᬦᬶᬳᬦ᭄‌ᬗ᭄ᬳᬸᬮᬸᬦ᭄ᬯᬾᬄᬢᬶᬦᬯᬦ᭄ᬦᬶᬓᬂᬫᬸᬲᬸᬄ᭛

ᬦᬳᬦ᭄ᬧᬲᬵᬫ᭄ᬩᬢ᭄ᬚᬦᬓᬵᬢ᭄ᬫᬚᬵᬃᬧᬯᬹ᭞
ᬳᬸᬫᬸᬂᬲᬶᬭᬵᬫᬶᬦ᭄ᬢᬢᬸᬮᬸᬂᬫᬲᬵᬫ᭄ᬩᬢᬦ᭄᭞
ᬚᬝᬵᬬᬸᬓᬵᬯᬶᬢ᭄ᬲᬶᬭᬫᬵᬋᬗᭃᬢᬗᬶᬲ᭄᭞
ᬫᭂᬲᬢ᭄ᬲᬶᬭᬃᬢᭀᬦ᭄ᬲᬶᬭᬲᬂᬤᬰᬵᬦᬦ᭛

ᬤᬰᬵᬦᬦᬵᬢ᭄ᬬᬦ᭄ᬢᬭᬶᬓᬂᬓᬮᬵᬥᬫ᭞
ᬫᬸᬲᬸᬄᬦᬶᬭᬂᬢᬵᬧᬲᬫᬹᬃᬓ᭄ᬓᬲᬵᬳᬲ᭞
ᬯᭂᬦᬂᬫᬲᬫ᭄ᬧᬬ᭄‌ᬧᬭᬶᬪᬹᬢᬭᬶᬂᬯᬶᬓᬸ᭞
ᬢᬲᭃᬳᬸᬯᬸᬲ᭄‌ᬬᬦ᭄ᬢᬸᬳᬸᬯᬷᬭᬭᬶᬂᬭᬡ᭛

ᬇᬓᬵᬧᬶᬲᬂᬭᬵᬖᬯᬫ᭄ᬫᬵᬲᬶᬳᬶᬂᬯᬶᬓᬸ᭞
ᬬᬲᬵᬢ᭄ᬯᬶᬓᬵᬲᬶᬄᬢᬸᬯᬶᬪᬓ᭄ᬢᬶᬭᬶᬂᬩᬧ᭞
ᬯᭂᬦᬂᬧ᭄ᬯᬓᭀᬲᬵᬳᬲᬥᬶᬓ᭄ᬓᬮᬵᬥᬫ᭞
ᬮᬸᬓᬦ᭄ᬢᬦᬦᬾᬭᬂᬮᬸᬫᬭᬾᬂᬫᬳᬵᬃᬤ᭄ᬥᬶᬓ᭛

ᬚᬝᬵᬬᬸᬬᬾᬓᬶᬢᬪᬝᬵᬭᬪᬵᬲ᭄ᬓᬭ᭞
ᬉᬫᬢ᭄ᬬᬦᬂᬫᬹᬃᬓ᭄ᬓᬓᬩᬾᬄᬢᬫᭀᬫᬬ᭞
ᬧᬢᬶᬓ᭄ᬧᬢᬶᬓ᭄ᬲᬂᬭᬕᬸᬧᬸᬢ᭄ᬭᬢᬾᬓᬶᬳᭂᬦ᭄᭞
ᬋᬡᬵᬓᬸᬗᬹᬦᬶᬦ᭄ᬧᬓᬫᬶᬢ᭄ᬭᬲᬂᬩᬧ᭛

᭛ᬰᬵᬃᬤ᭄ᬤᬹᬮᬯᬶᬓ᭄ᬭᬷᬟ᭄ᬢ᭛᭝᭖᭟᭑᭙
 – – – | ⏑ ⏑ – | ⏑ – ⏑ | ⏑ ⏑ – | – – ⏑ | – – ⏑ | ⏓ ᭝᭑᭙

ᬦᬵᬳᬦ᭄ᬮᬶᬂᬦᬶᬭᬲᬂᬚᬝᬵᬬᬸ‌ᬉᬫᬲᭃᬫᬲ᭄ᬬᬂ‌ᬉᬫᬸᬂᬲ᭄ᬬᬵᬧ᭄ᬭᬗ᭞
ᬓᬸᬫ᭄ᬮᬩ᭄ᬢᬾᬓᬳᭂᬮᬃᬦᬶᬭᬵᬤ᭄ᬪᬸᬢᬫᬓᬲ᭄ᬫᬮ᭄ᬯᬵᬫᬮᬡ᭄ᬟᭂᬧ᭄ᬓᬩᭂᬄ᭞
ᬰᬵᬃᬤ᭄ᬤᬹᬮᬵᬓᬺᬢᬶᬲᬶᬗ᭄ᬳᬢᬸᬮ᭄ᬬᬫᬕᬮᬓ᭄ᬰᬷᬖ᭄ᬭᬵᬫᬋᬓ᭄ᬲᬵᬳᬲ᭞
ᬢᬸᬡ᭄ᬟᬵᬖᬵᬢᬧᬢᬸᬓ᭄ᬦᬶᬭᬵᬬᬸᬥᬦᬶᬭᬵᬮᬡ᭄ᬟᭂᬧ᭄‌ᬬᬩᬚ᭄ᬭᭀᬧᬫ᭛

ᬬᬾᬓᬵᬦ᭄ᬲᬵᬳᬲᬲᬂᬤᬰᬵᬦᬦᬭᬸᬦᬸᬲ᭄ᬢᬂᬘᬦ᭄ᬤ᭄ᬭᬳᬵᬲᬵᬓᬶᬮᬢ᭄᭞
ᬳᬃᬱᬵᬫ᭄ᬩᭂᬓ᭄ᬦᬶᬭᬲᬂᬚᬝᬵᬬᬸᬫᬗᭂᬧᭃᬭᭀᬤ᭄ᬭᬦ᭄ᬧᬦᬫ᭄ᬧ᭄ᬬᬮ᭄ᬫᬸᬓ᭞
ᬫᬸᬦ᭄ᬤᬸᬃᬬᬢ᭄ᬦᬲᬶᬭᭀᬫᬶᬮᬕ᭄‌ᬇᬦᬬᬢᬦ᭄‌ᬭᬶᬂᬘᬦ᭄ᬤ᭄ᬭᬳᬵᬲᭀᬫᭂᬲᬢ᭄᭞
ᬆᬰ᭄ᬘᬃᬬ᭄ᬬᬾᬓᬦᬲᬂᬤᬰᬵᬦᬦᬫᬸᬮᬢ᭄ᬢᭂᬗ᭄ᬳᬵᬚᬝᬵᬬ᭄ᬯᬷᬭᬸᬳᬸᬭ᭄᭛

ᬉᬫ᭄ᬬᬸᬲ᭄ᬢᬾᬓᬳᭂᬮᬃᬦᬶᬭᬵᬃᬧᬧᬕᬓᭂᬦ᭄ᬲᬂᬭᬵᬯᬡᬵᬃᬢᬸᬗ᭄ᬓᬸᬮᬶ᭞
ᬲᬓ᭄ᬭᭀᬥᬵᬃᬧᬫᬢᬸᬓ᭄ᬧᬢᬸᬓ᭄ᬦ᭄ᬬᬓᬧᭂᬢᭂᬓ᭄ᬫᬵᬃᬩᬵᬳᬸᬲᬂᬭᬵᬯᬡ᭞
ᬫᬸᬜ᭄ᬘᬃᬢᬂᬭᬸᬤᬶᬭᬵᬭᬶᬲᭂᬧ᭄ᬢᬬᬫᬸᬯᬄᬫᬸᬦ᭄ᬤᬸᬃᬫᭂᬲᬢ᭄‌ᬭᬶᬂᬮᬗᬶᬢ᭄᭞
ᬫᬗ᭄ᬓᬶᬦ᭄ᬤᬃᬧ᭄ᬧᬲᬶᬭᬵᬯᭂᬋ‌ᬵᬫᬶᬦᬸᬫᬶᬓᬵᬭᬵᬄᬭᬵᬄᬦᬶᬭᬂᬭᬵᬯᬡ᭛

ᬓᬾᬧ᭄ᬯᬦ᭄ᬲᬂᬤᬰᬯᬓ᭄ᬢ᭄ᬭᬲᭀᬃᬲᬶᬭᬲᬸᬓᭂᬃᬲᬸᬗ᭄ᬕ᭄ᬯᬷᬲᬶᬭᬂᬫᬿᬣᬶᬮᬷ᭞
ᬲᬫ᭄ᬩᬾᬢᬂᬩᬮᬭᬵᬓ᭄ᬱᬲᬵᬗ᭄ᬳᬩᭂᬢᬶᬓᬂ‌ᬅᬰ᭄ᬯᭀᬫᬶᬩᭂᬃᬢᬂᬭᬣ᭞
ᬬᭃᬓᭀᬗ᭄ᬕ᭄ᬯᬦ᭄ᬦᬶᬭᬫᬗ᭄ᬮᬬᬂᬓᬸᬤᬫᬦᭀᬕᬵᬫᬶᬫᬲᭃᬫᬗ᭄ᬤᭂᬫᬓ᭄᭞
ᬰᬷᬃᬡ᭄ᬦᬵᬲᬵᬓ᭄‌ᬭᬶᬦᭂᬫᭂᬓ᭄ᬋᬫᬸᬓ᭄ᬓᬶᬦᭂᬧᭂᬓᬦ᭄ᬋᬫ᭄ᬧᬓ᭄ᬢᬶᬩᬵᬢᬂᬭᬣ᭛

ᬲᬂᬲᬷᬢᬵᬲᬶᬭᬫᬸᬗ᭄ᬕᬸᬭᬶᬂᬭᬣᬢᬶᬩᬵ‌ᬉᬫᬺᬫ᭄ᬲᬯᬾᬢ᭄ᬦᬶᬂᬢᬓᬸᬢ᭄᭞
ᬫᬹᬃᬘ᭄ᬘᬵᬭᬶᬂᬕᬕᬦᬵᬦ᭄ᬢᬭᬵᬮᬫᬗᭂᬮᬶᬄᬫᭀᬲᬄᬕᭂᬮᬵᬦᭀᬫᭂᬳᬄ᭞
ᬫᬶᬗ᭄ᬲᭀᬃᬰᬷᬖ᭄ᬭᬲᬶᬭᬂᬚᬝᬵᬬᬸᬲᬸᬫᬸᬬᬸᬕ᭄ᬲᬵᬫ᭄ᬩᬸᬢ᭄ᬢᬲᬂᬫᬿᬣᬶᬮᬷ᭞
ᬫᬳ᭄ᬬᬵᬢᬂᬤᬰᬤᬾᬰᬤᬾᬯᬢᬳᬸᬫᬸᬂᬓᬧ᭄ᬯᬵᬤ᭄ᬪᬸᬢᬵᬗᬲ᭄ᬢᬸᬢᬶ᭛

ᬧᬳ᭄ᬬᬵᬦᬶᬂᬲᬸᬭᬲᬗ᭄ᬖᬤᬾᬯᬢᬮᬯᬦ᭄ᬕᬦ᭄ᬥᬃᬯ᭄ᬯᬓᬧ᭄ᬯᬵᬫᬸᬚᬶ᭞
ᬳᬾᬯᬓ᭄ᬭᭀᬥᬲᬶᬭᬂᬤᬰᬵᬦᬦᬦᬦᬵᬫᬗ᭄ᬓᭂᬧ᭄ᬢᬶᬓᬂᬩᬵᬳᬸᬫᬵᬭ᭄᭞
ᬮᬵᬯᬦ᭄ᬭᬵᬄᬦ᭄ᬬᬦᬶᬭᬦ᭄ᬢᬭᭀᬫᭂᬢᬸᬳᬸᬫᬷᬲ᭄‌ᬦ᭄ᬤᬵᬢᬦ᭄ᬳᬶᬟᭂᬧ᭄ᬬᬵᬮᬭ᭞
ᬫᬗ᭄ᬲᭃᬲᬵᬳᬲᬶᬓᬵᬗᬸᬲᬷᬫᬩᬬᬗᬦ᭄ᬫᬾᬭᬂᬚᬝᬬ᭄ᬯᬃᬮᬬᬹ᭛

ᬲᬂᬲᬷᬢᬵᬧᬶᬦᭂᬓᬸᬮ᭄ᬦᬶᬭᬵᬃᬤ᭄ᬥᬓᬧᬢᬶᬕ᭄ᬮᬵᬦᬵᬲᬶᬫᭀᬲᬄᬲᬶᬭ᭞
ᬢᬦ᭄ᬫᬵᬤᬺ‌ᬲ᭄ᬢ‌ᬇᬩᭂᬃᬦᬶᬭᬵᬃᬤ᭄ᬥᬫᬮᬶᬫᭂᬃᬫᬫ᭄ᬭᬶᬄ‌ᬅᬮᬄᬓᬩ᭄ᬯᬢᬦ᭄᭞
ᬬᬦ᭄ᬢᬃᬲᬵᬫ᭄ᬩᬸᬢᬲᬂᬦᬭᬾᬦ᭄ᬤ᭄ᬭᬢᬦᬬᬵᬩ᭄ᬬᬓ᭄ᬢᬵᬦ᭄ᬧᭂᬚᬄᬬᬦ᭄ᬢᬶᬩᬵ᭞
ᬬᬾᬓᬵᬳᬾᬢᬸᬦᬶᬭᬂᬚᬝᬵᬬᬸᬫᬮᬶᬫᭂᬃᬢᬾᬩᭂᬃᬦᬶᬭᬵᬗ᭄ᬓᬶᬦ᭄ᬫᬮᭀᬦ᭄᭛

ᬫᭂᬄᬧ᭄ᬭᬵᬧ᭄ᬢᬵᬢᬲᬶᬭᬂᬤᬰᬵᬦᬦᬫᬗᬾᬮ᭄ᬫᬗ᭄ᬮᬶᬄᬚᬝᬵᬬᬹᬫᭂᬳᬵᬄ᭞
ᬫᭀᬲᬄᬫᭀᬲ᭄ᬬᬦᬲᬶᬂᬧᬭᬦ᭄‌ᬇᬭᬢᬶᬦᬹᬢ᭄ᬤᬾᬲᬂᬤᬰᬵᬲ᭄ᬬᬾᬂᬮᬗᬶᬢ᭄᭞
ᬢᬦ᭄ᬤ᭄ᬯᬵᬦ᭄ᬢᬦ᭄ᬤᬗᬶᬲᬂᬚᬝᬵᬬᬸᬤᬸᬫᬶᬮᬄᬢᬂᬘᬦ᭄ᬤ᭄ᬭᬳᬵᬲᬵᬓᬶᬮᬢ᭄᭞
ᬲᭂᬫ᭄ᬧᬮ᭄ᬢᬂᬮᬳᬸᬬᬂᬳᬸᬬᬸᬂᬦᬶᬭᬢᬶᬩᬵᬦ᭄ᬧᬶᬦ᭄ᬭᬂᬦᬶᬭᬂᬭᬵᬯᬡ᭛

᭛ᬧᬸᬱ᭄ᬧᬶᬢᬵᬕ᭄ᬭ᭛᭝᭖᭟᭒᭗
 ⏑ ⏑ ⏑ | ⏑ ⏑ ⏑ | – ⏑ – | ⏑ – ⏓ ᭝᭑᭒
 ⏑ ⏑ ⏑ | ⏑ – ⏑ | ⏑ – ⏑ | – ⏑ – | ⏓ ᭝᭑᭓

ᬤᬰᬯᬤᬦᬯᬯᬂᬲᬶᬭᭀᬫᭂᬓᬸᬮ᭄ᬲᬂ᭞
ᬚᬦᬓᬲᬸᬢᬵᬃᬯᬶᬧᬭᬷᬢᬢᬷᬩ᭄ᬭᬫᬹᬃᬘ᭄ᬘᬵ᭞
ᬳᬦᬢᬭᬣᬯᬦᭂᬄᬫᬲᭃᬫᬦᬸᬗ᭄ᬲᬸᬂ᭞
ᬧᬶᬦᬓᬳᬯᬦ᭄‌ᬇᬭᬬᬃ‌ᬉᬮᬶᬄᬭᬶ‌ᬍᬗ᭄ᬓᬵ᭛

᭛ᬫᬵᬮᬶᬦᬷ᭛᭝᭖᭟᭒᭘
 ⏑ ⏑ ⏑ | ⏑ ⏑ ⏑ | – – – | ⏑ – – | ⏑ – ⏓ ᭝᭑᭕

ᬲᬢᭂᬓᬦᬶᬭᬭᬶ‌ᬍᬗ᭄ᬓᬵᬕ᭄ᬮᬵᬦᬓᬵᬫᬵᬢᬸᬭᬵᬳ᭄ᬬᬸᬦ᭄᭞
ᬳᬦᬭᬶᬳᬢᬶᬦᬶᬭᬵᬗ᭄ᬳᬶᬂᬫᬿᬣᬶᬮᬷᬹᬱᬥᬵᬢᬄ᭞
ᬯᬶᬦᬮᬶᬗᬶᬭ‌ᬉᬫᬗ᭄ᬕᬵᬚᬵᬦᬓᬷᬭᬵᬚᬧᬸᬢ᭄ᬭᬷ᭞
ᬤᬤᬶᬢᬲᬶᬭ‌ᬉᬫᬗ᭄ᬲᭃᬯᬾᬢ᭄ᬦᬶᬓᬂᬭᬵᬕᬢᬷᬩ᭄ᬭ᭛

ᬲᬳᬦᬳᬦᬦᬶᬓᬂᬯ᭄ᬯᬶᬮ᭄ᬯᬷᬭᬬᬾᬓᬵᬓᬶᬦᭀᬦ᭄ᬓᭀᬦ᭄᭞
ᬉᬫᬶᬗᭂᬢᬓᭂᬦᬲᬂᬰ᭄ᬭᬷᬭᬵᬫᬪᬤ᭄ᬭᬵᬃᬫᬓᬶᬗ᭄ᬓᬶᬂ᭞
ᬅᬮᬳᬯᭂᬤᬶᬭᬶᬤᬾᬦ᭄ᬬᬦ᭄ᬰᬷᬃᬡ᭄ᬦᬢᬂᬭᬵᬓ᭄ᬱᬲᬵᬓ᭄ᬯᭂᬄ᭞
ᬤᬰᬯᬤᬦᬲᬶᬭᬵᬤ᭄ᬯᬵᬳᭂᬦ᭄ᬢᬶᬯᬤ᭄ᬯᬵᬦᬶᬭᬵᬓ᭄ᬭᬄ᭛

ᬭᬶᬮᬓᬸᬦᬶᬓᬦᬢᬂᬯ᭄ᬯᬶᬮ᭄ᬘᬵᬭᬬᬵᬫ᭄ᬭᬢ᭄ᬬᬯᬾᬓ᭄ᬱ᭞
ᬤᬤᬶᬢᬲᬶᬭᬲᬸᬫᭀᬫᬄᬚᬵᬦᬓᬷᬦ᭄ᬤᬵᬢᬦᬗ᭄ᬕ᭞
ᬢᬶᬦᬸᬤᬶᬗᬦᬶᬓᬶᬯᬵᬦ᭄ᬮᬾᬦ᭄ᬢᬃᬯᬶᬦᭂᬄᬰᬩ᭄ᬤᬫᬾᬦᬓ᭄᭞
ᬤᬰᬫᬸᬓᬲᬶᬭᬫᬹᬃᬓ᭄ᬓᬵᬢ᭄ᬬᬦ᭄ᬢᬫᬗ᭄ᬲᭃᬢᬦᬦᬾᬭᬂ᭛

ᬧ᭄ᬭᬢᬶᬤᬶᬦᬲᬶᬭᬫᭀᬚᬃᬦ᭄ᬤᬦ᭄ᬫᬳᬵᬲᬢ᭄ᬬᬤᬾᬯᬶ᭞
ᬭᬖᬸᬢᬦᬬᬘᬶᬦᬶᬢ᭄ᬢᬤᬾᬦᬶᬓᬂᬘᬶᬢ᭄ᬢᬢᬦ᭄ᬮᬾᬦ᭄᭞
ᬲᬮᬳᬲᬲᬶᬭᬫᭀᬲᬄᬲᬂᬤᬰᬵᬲ᭄ᬬᬵᬲᬶᬫᬲ᭄ᬯᬷ᭞
ᬭᬸᬚᬭᬶᬩᬮᬦᬶᬭᬵᬃᬓᭀᬦ᭄ᬚᬵᬦᬓᬷᬭᬵᬓ᭄ᬱᬭᬵᬓ᭄ᬱᬦ᭄᭛

ᬅᬣᬭᬶᬳᬦᬦᬶᬭᬂᬰ᭄ᬭᬷᬚᬵᬦᬓᬷᬗ᭄ᬓᬵᬭᬶ‌ᬍᬗ᭄ᬓᬵ᭞
ᬭᬖᬸᬢᬦᬬᬲᬶᬭᬾᬓᬵᬢ᭄ᬬᬦ᭄ᬢᬲᬡ᭄ᬟᬾᬳ‌ᬆᬰ᭞
ᬫᬭᬳᬓᭂᬦᬳᬶᬮᬂᬲᬂᬚᬵᬦᬓᬷᬤᬸᬃᬦᬶᬫᬶᬢ᭄ᬢ᭞
ᬫᬦᬸᬓᬸᬫᬸᬦᬶᬫᬲᬫ᭄ᬩᬢ᭄‌ᬮ᭄ᬯᬶᬃᬦ᭄ᬬᬫᬗ᭄ᬲᭃᬫᬦᬸᬗ᭄ᬲᬸᬂ᭛

ᬤᬰᬭᬣᬲᬸᬢᬢᬷᬩ᭄ᬭᬕ᭄ᬮᬵᬦᬫᬗ᭄ᬮᬶᬄᬫᬓᬶᬗ᭄ᬓᬶᬂ᭞
ᬚᬦᬓᬢᬦᬬᬳᬄ‌ᬆᬄᬪᬵᬕ᭄ᬬᬢᬾᬓᬶᬦ᭄ᬓᬢᭂᬫ᭄ᬯ᭞
ᬫᬢᬶᬧᬶᬦᬗᬦᬶᬓᬂᬫᭀᬂᬫ᭄ᬯᬂᬢᬶᬩᬵᬭᬶᬂᬚᬸᬭᬂᬮ᭄ᬯᬄ᭞
ᬘᬧᬮᬢᬓᬸᬦᬗᭀᬗ᭄ᬲᬶᬮ᭄ᬳᬄᬮᬸᬓᬦ᭄ᬓᬵᬲ᭄ᬬᬲᬶᬄᬦ᭄ᬬ᭛

ᬲᭂᬟᭂᬗᬗᬗᭂᬦᬗᭂᬦ᭄ᬲᬂᬭᬵᬖᬯᬪ᭄ᬭᬵᬦ᭄ᬢᬘᬶᬢ᭄ᬢ᭞
ᬢᭂᬓᬢᬲᬶᬭᬲᬗᬦ᭄ᬢᭂᬦ᭄‌ᬦ᭄ᬤᬵᬦᬶᬓᬂᬯᬾᬱᬭᬹᬓ᭄ᬱ᭞
ᬫᬓᬶᬦᬮᬭᬲᬶᬭᬵᬃᬢᭀᬦ᭄ᬯᬾᬱᬲᬂᬮᬓ᭄ᬱ᭄ᬫᬡᭀᬭᬸᬓ᭄᭞
ᬦᬶᬬᬢᬧᬢᬶᬦᬶᬓᬵᬲᬂᬫᬿᬣᬶᬮᬷᬮᬶᬂᬦᬶᬭᬵᬰᬵ᭛

ᬤᬤᬶᬢᬲᬶᬭᬫᬢᬓ᭄ᬯᬦ᭄ᬰᬷᬖ᭄ᬭᬫᭀᬚᬃᬲᬗᬦ᭄ᬢᭂᬦ᭄᭞
ᬤᬸᬕᬤᬸᬕᬲᬶᬭᬫᬵᬚᬃᬲᬢ᭄ᬬᬪᬓ᭄ᬢᬷᬂᬓᬓᬵᬲᬶᬄ᭞
ᬭᬖᬸᬢᬦᬬᬕᭂᬮᬵᬦᬵᬦ᭄ᬧᬗᬺᬗᭃᬯᬻᬢᬫᬵᬢ᭄ᬭ᭞
ᬳᬢᬶᬦᬶᬭᬬᬢᬰᬶᬃᬡ᭄ᬦᬵᬦ᭄ᬰᬹᬦ᭄ᬬᬢᬂᬭᬵᬢ᭄ᬳᬶᬟᭂᬧ᭄ᬦ᭄ᬬ᭛

ᬓᬤᬶᬢᬳᬶᬮᬗᬸᬫᭂᬢ᭄ᬯᬂᬚᬷᬯᬲᬗ᭄ᬓᬾᬰᬭᬷᬭ᭞
ᬫᬫᬦᬫᬦᬲᬶᬭᬵᬗ᭄ᬳᬾᬮ᭄ᬤᬾᬦᬶᬓᬶᬗ᭄ᬓᬶᬂᬦᬶᬭᬵᬓ᭄ᬯᬾᬄ᭞
ᬅᬮᬳᬸᬫᬗᭂᬦᬗᭂᬦ᭄ᬲᬂᬚᬵᬦᬓᬷᬘᬶᬢ᭄ᬢᬮᬸᬗ᭄ᬳᬵ᭞
ᬲᬢᬢᬭᬶᬧᬶᬧᬶᬬᬦ᭄ᬳᬷᬲ᭄ᬮᬸᬄᬦᬶᬭᬵᬤᬺᬲ᭄ᬢᬦᬫ᭄ᬧᭂᬢ᭄᭛

ᬅᬭᬶᬚᬦᬓᬲᬸᬢᬵᬦ᭄ᬤᬷᬤᬾᬰ‌ᬉᬗ᭄ᬕ᭄ᬯᬦ᭄ᬢᬢᬵᬚᬭ᭄᭞
ᬲᬳᬸᬭᬶ‌ᬅᬓᬸᬕᭂᬮᬵᬦᬵᬲ᭄ᬬᬂᬲ᭄ᬬᬗᬲ᭄ᬯᬷᬫᬲᬵᬫ᭄ᬩᬢ᭄᭞
ᬧᬶᬚᬾᬭᬫᬸᬧᬸᬲᭂᬓᬃᬓ᭄ᬯᬾᬄᬦᬵᬫᬢᬂᬦ᭄ᬬᬵᬢ᭄ᬢᬦᬗ᭄ᬲᭃ᭞
ᬅᬣᬯᬫᬶᬮᬸᬫᬗᬚ᭄ᬬᬗᬺᬗ᭄ᬯᬓᭂᬦ᭄ᬥᬃᬫ᭄ᬫᬰᬵᬲ᭄ᬢ᭄ᬭ᭛

ᬲ᭄ᬬᬧᬢᬓᬸᬦᬗᬶᬓᬵᬦᬸᬂᬢᬓ᭄ᬯᬦᬗ᭄ᬓ᭄ᬯᬾᬯᭂᬓᬲ᭄ᬢ᭞
ᬯ᭄ᬭᬸᬳᬢᬭᬶ‌ᬅᬫᭂᬗᬦ᭄ᬢᬵᬦᬸᬂᬲᬢᭀᬭᬲ᭄ᬬᬫᭀᬚᬭ᭄᭞
ᬩᬧᬢᬢᬗᬶᬲᬦᬗ᭄ᬓ᭄ᬯᬾᬩᬸᬗ᭄ᬓᬸᬬᬵᬤᭀᬄᬢᬫᬦ᭄‌ᬯ᭄ᬭᬸᬄ᭞
ᬲᬸᬭᬕᬡᬳᬸᬫᭂᬦᭂᬂᬥᬶᬓ᭄ᬤᬾᬯᬢᬵᬢᬦ᭄ᬳᬦᭀᬚᬭ᭄᭛

ᬅᬢᬶᬰᬬ‌ᬅᬓᬸᬬᬢ᭄ᬦᬵᬫᬾᬢ᭄ᬓᬶᬢᬾᬂᬤᬾᬰᬫᬫ᭄ᬭᬶᬄ᭞
ᬫᬭᬳᬓᬸᬭᬶᬧᬢᬸᬭ᭄ᬯᬦ᭄ᬢᬾᬂᬤᬗᬹᬢᬢ᭄ᬓᬧᬗ᭄ᬕᬸᬄ᭞
ᬳᬦᬯᬢᬸᬫᬭᬢᬵᬮ᭄ᬯᬗ᭄ᬓᬵᬓ᭄ᬧᬭᭀᬫᬾᬢ᭄ᬓᬶᬢᬵᬢᬄ᭞
ᬲᬳᬦᬦᬶᬳᬯᬮᬦ᭄ᬢᬵᬓᬸᬓ᭄ᬧᬭᬵᬫᬾᬢ᭄ᬓᬶᬢᬵᬦ᭄ᬢᭂᬦ᭄᭛

ᬫᬲᬸᬓᬓᬸᬭᬶᬗᬮᬲ᭄ᬕᭃᬂᬮᬾᬦ᭄ᬧᬫᬾᬢᬦ᭄ᬢᬓᭂᬫ᭄ᬩᬂ᭞
ᬓᬢᭂᬫᬸᬓᬸᬲᬸᬫᬮᬸᬫ᭄ᬭᬵᬓᬷᬃᬡ᭄ᬦᬮᬬ᭄ᬯᬦ᭄ᬭᬸᬭᬹᬓ᭄ᬯᬾᬄ᭞
ᬲᬓᬭᬶᬧᬦᬲᬶᬓᬂᬯᬾᬓᬧ᭄ᬯᬮᬹᬫ᭄ᬬᬵᬢᬶᬭᬹᬓ᭄ᬱ᭞
ᬓᬤᬶᬲᬓᬭᬶᬮᬭᬦ᭄ᬬᬵᬦ᭄ᬢᬢ᭄ᬳᬦᬵᬓᬹᬂᬬᬫᬵᬰᬵ᭛

ᬓᬸᬲᬸᬫᬲᬨᬮᬤᬶᬩ᭄ᬬᬵᬲᬶᬄᬦ᭄ᬬᬢᬷᬩ᭄ᬭᬾᬓᬶᬢᬵᬦ᭄ᬢᭂᬦ᭄᭞
ᬅᬢᬶᬰᬬᬓᬭᬶᬓᬶᬗ᭄ᬓᬶᬂᬦ᭄ᬬᬵᬃᬓᬲᬄᬤᬾᬦ᭄ᬢᬫᭀᬦᭂᬂ᭞
ᬅᬓᬸᬓᬮᬦᬢᬓᬵᬲᬶᬄᬧᬸᬱ᭄ᬧᬢᬵᬢᬦ᭄ᬧᬟᬾᬬ᭞
ᬢᬬᬓᬶᬢᬢᬸᬯᬶᬤᬾᬯᬷᬢᬦ᭄ᬧᭂᬚᬄᬤᬾᬦ᭄ᬬᬸᬦᭂᬗ᭄ᬓᬸ᭛

ᬅᬧᬓᬶᬢᬫᬫᬭᬷᬓ᭄ᬱᬵᬤᭀᬦ᭄ᬢᬫᭂᬗ᭄ᬕᭂᬧ᭄‌ᬉᬫᬶᬗ᭄ᬕᬢ᭄᭞
ᬧ᭄ᬭᬳᬲᬦᬢᬓᬸᬦᬂᬤᭀᬦᬶᬂᬳᬸᬫᭃᬢ᭄ᬕᬸᬬ᭄ᬯᬕᬸᬬ᭄ᬯᬦ᭄᭞
ᬯᭂᬢᬸᬢᬭᬭᬶᬳᬸᬯᬸᬲ᭄ᬳᬾᬢᬦ᭄‌ᬯ᭄ᬭᬸᬳᬶᬂᬰᭀᬓᬫᭀᬦᭂᬂ᭞
ᬩᬶᬱᬫᬢᬶᬓᬶᬳᬸᬭᬶᬧ᭄ᬓᬸᬦ᭄ᬢᬹᬢᬫᬶᬗ᭄ᬕᬢ᭄ᬧ᭄ᬯᬤᬾᬦ᭄ᬢ᭛

ᬅᬓᬸᬫᬸᬮᬶᬳᬸᬫᬢᬷᬓᬂᬭᬵᬓ᭄ᬱᬲᬓ᭄ᬭᬹᬭᬓᬃᬫ᭄ᬫ᭞
ᬅᬧᬓᬶᬢᬢᬢᬦᬸᬗ᭄ᬲᬸᬂᬓᭀᬮᬓᭂᬦ᭄ᬢᬵᬓᬸᬤᬾᬯᬷ᭞
ᬅᬧᬭᬦᬶᬓᬦᬤᭀᬲᬗ᭄ᬓ᭄ᬯᬷᬓᬶᬢᬂᬢᭀᬄᬧ᭄ᬯᬢᬵᬚᬭ᭄᭞
ᬮᬮᬸᬓᬶᬢᬮᬸᬫᬭᬾᬗ᭄ᬯᬂᬪᬓ᭄ᬢᬶᬫᬵᬲᬶᬄᬧ᭄ᬯᬦᬶᬢ᭄ᬬ᭛

ᬕᬶᬭᬶᬕᬳᬦᬕᬸᬦᬸᬂ‌ᬦ᭄ᬤᬶᬦ᭄ᬢᬓ᭄ᬯᬦᬗ᭄ᬓ᭄ᬯᬾᬯᭂᬓᬲ᭄ᬢ᭞
ᬮᬮᬸᬢᬮᬶᬩᬶᬕᭂᬍᬗ᭄ᬢᬵᬫᭀᬖᬳᬾᬯᬵᬦ᭄ᬢᬢᬗ᭄ᬮᬶᬂ᭞
ᬳᬶᬮᬗᬶᬓᬦᬓᬥᬷᬭᬦ᭄ᬓ᭄ᬯᬵᬧᬲᬄᬲᬓ᭄ᬬᬤᬾᬦ᭄ᬢ᭞
ᬓᬤᬶᬤᬶᬦᬸᬤᬸᬢᬓᭂᬦ᭄ᬫᭂᬄᬫᭂᬢ᭄ᬯᬚᬷᬯᬗ᭄ᬓᬸᬮᬸᬗ᭄ᬳᬵ᭛

ᬅᬓᬸᬫᬦᬗᬶᬲᬩᭃᬄᬫᬾᬄᬫᭂᬢ᭄ᬯᬭᬵᬄᬦᬶᬂᬫᬢᬵᬩᬂ᭞
ᬲᬢᬢ‌ᬅᬓᬸᬫᬲᬵᬫ᭄ᬩᬢ᭄ᬢᬦ᭄ᬓᬢᭀᬮᬶᬄᬧ᭄ᬯᬤᬾᬦ᭄ᬢ᭞
ᬬᬦᬳᬸᬯᬸᬲᬦ᭄ᬓᬲᬶᬳ᭄ᬢᬵᬭᬶᬫᬭ᭄ᬬᬵᬓᬸᬫᭀᬦᭂᬂ᭞
ᬓᬶᬢᬢᬫᬢᬯᬭᬄᬭᬶᬂᬓᬭ᭄ᬬᬮᬸᬗ᭄ᬳᬵᬢᬢᬫ᭄ᬯᬷᬢ᭄᭛

ᬢᬸᬯᬶ‌ᬇᬓᬦ‌ᬅᬭᬶᬦ᭄ᬢᬵᬮᬓ᭄ᬱ᭄ᬫᬡᬾᬓᬵᬦᬢᬦ᭄‌ᬯ᭄ᬭᬸᬄ᭞
ᬯ᭄ᬭᬸᬳᬭᬶᬓᬦᬕᭂᬍᬗ᭄ᬢᬵᬢ᭄ᬬᬦ᭄ᬢᬲᬹᬓ᭄ᬱ᭄ᬫᬦ᭄ᬬᬫᬾᬯᭂᬄ᭞
ᬳᬦᬓᬭᬶᬫᬕᭂᬍᬂᬭᬶᬂᬲ᭄ᬯᬵᬫᬶᬢᬵᬢᬃᬧᬤᭀᬱ᭞
ᬅᬢᬶᬰᬬᬓᬶᬢᬲᬥ᭄ᬯᬵᬘᬵᬭᬰᬷᬮᬦ᭄ᬢᬮᬶᬗ᭄ᬓᬸ᭛

ᬉᬫᬭ‌ᬅᬓᬸᬫᬦᬶᬜ᭄ᬚᭀᬗ᭄ᬓᬵᬭᬶᬧᬳ᭄ᬬᬲ᭄ᬳ᭄ᬬᬲᬦ᭄ᬢ᭞
ᬳᬦᬢᬬᬯᬸᬮᬓᬦ᭄ᬮᬾᬦ᭄ᬧᬜ᭄ᬘᬸᬭᬦ᭄‌ᬗ᭄ᬓᬵᬓ᭄ᬯᬦᬶᬜ᭄ᬚᭀ᭞
ᬓᬢᭂᬫᬸᬢᬧᬲᬶᬯᭀᬦ᭄ᬢᬾᬓᬷᬂᬤᬗᬹᬗ᭄ᬓᬵᬢᬫᭀᬮᬄ᭞
ᬅᬓᬸᬫᬮᬭᬓᬧᬹᬳᬦ᭄ᬤᬾᬦ᭄ᬬᬢᬦ᭄ᬢᭀᬦ᭄ᬳᬦᬗ᭄ᬓᬵ᭛

ᬦᬳᬦᬶᬓᬦᬢᬗᬶᬲ᭄ᬲᬂᬭᬵᬫᬩᬥ᭄ᬭᬵᬢᬶᬫᬹᬃᬘ᭄ᬘᬵ᭞
ᬓᬧᬢᬶᬓᬤᬶᬢᬶᬦᬸᬦ᭄ᬯᬦ᭄ᬤᬾᬦᬶᬓᬂᬰᭀᬓᬩᬳ᭄ᬦᬶ᭞
ᬧᬯᬦᬲᬸᬫᬶᬭᬶᬭᬮ᭄ᬯᬦ᭄ᬢᬶᬲ᭄ᬦ᭄ᬬᬢᬵᬢᬦ᭄‌ᬬᬢᬫ᭄ᬩ᭞
ᬩᬶᬱᬫᬶᬱᬦᬶᬬᬫᬗ᭄ᬤᬾᬫᭀᬳᬶᬢᬗ᭄ᬯᬂᬢᬤᬾᬦ᭄ᬬ᭛

ᬓ᭄ᬭᬫᬫᬯᬸᬗᬸᬲᬶᬭᬵᬗ᭄ᬮᬶᬄᬧᬾᬭᬶᬓᬂᬮᬸᬄᬬᬫᬤᬺᬲ᭄᭞
ᬮᬸᬫᬓᬸᬢᬲᬶᬭᬫᬤ᭄ᬬᬸᬲ᭄ᬢᬸᬗ᭄ᬕᬢᬸᬗ᭄ᬕᬮ᭄ᬲᬶᬭᬵᬓᬹᬂ᭞
ᬅᬮᬭᬢᬸᬯᬶᬫᬓᬶᬗ᭄ᬓᬶᬂᬢᬦ᭄ᬳᬶᬮᬂᬤᬾᬯᬧᬹᬚᬵ᭞
ᬧ᭄ᬭᬓᬺᬢᬶᬚᬸᬕᬧᬚᬵᬢ᭄ᬬᬦ᭄ᬲᬂᬫᬳᬵᬲᬢ᭄ᬯᬲᬢ᭄ᬬ᭛

ᬢᭂᬮᬲᬚᬧᬫᬫᬹᬚᬵᬗᬃᬘ᭄ᬘᬦᬾᬂᬳ᭄ᬬᬂᬫᬲᬦ᭄ᬥ᭄ᬬᬵ᭞
ᬮᬓᬸᬢᬫᬸᬯᬳᬸᬫᬾᬢ᭄ᬲᬂᬚᬵᬦᬓᬷᬭᬶᬂ‌ᬅᬮᬲ᭄ᬕᭃᬂ᭞
ᬓᬢᭂᬫᬸᬢᬧᬮᬕᬦ᭄ᬲᬂᬭᬵᬯᬡᬫ᭄ᬯᬂᬚᬝᬵᬬᬸ᭞
ᬳᬢᬶᬦᬶᬭᬲᬯᬶᬢᬃᬓ᭄ᬓᬵᬦ᭄ᬢᭀᬦᬶᬓᬂᬘᬶᬳ᭄ᬦᬦᬶᬂᬧ᭄ᬭᬂ᭛

ᬅᬭᬶᬢᬭᬸᬡᬲᬸᬫᬶᬢ᭄ᬭᬵᬲᬹᬢᬢᬗ᭄ᬲᭃᬬᬢᭀᬦ᭄ᬢᭀᬦ᭄᭞
ᬅᬳᬍᬧᬦᬶᬓᬶᬫᬧ᭄ᬭᬂᬭᬵᬓ᭄ᬱᬲᬗ᭄ᬓᬾᬢᬗᬹᬦᬶ᭞
ᬭᬸᬥᬶᬭᬬᬢᬸᬫᬶᬩᬵᬩᬵᬂᬩᬵᬳᬸᬲᭂᬫ᭄ᬧᬮ᭄ᬓᬢᬶᬫ᭄ᬧᬮ᭄᭞
ᬓᬯᬘᬭᬣᬦᬶᬳᬦ᭄ᬢᬂᬢᬸᬗ᭄ᬕᬗᬦ᭄ᬓᬧ᭄ᬯᬰᬷᬃᬡ᭄ᬦ᭛

ᬦ᭄ᬤᬓᬶᬗᭂᬢᬶᬗᭂᬢᬶᬓᬵᬦ᭄ᬢᭂᬦ᭄‌ᬬᬦ᭄ᬫᬧᬾᬓᬵᬬᬫᬧ᭄ᬭᬂ᭞
ᬲᬸᬲᬸᬧᬶ‌ᬇᬓᬦᬗᬵᬮᬲ᭄ᬫᬾᬢᬶᬓᬂᬭᬵᬓ᭄ᬱᬲᬗ᭄ᬓᬾ᭞
ᬫᬮᬸᬬ‌ᬇᬓᬮᬭᬗ᭄ᬓᬸᬦ᭄ᬢᭀᬦᬶᬓᬂᬭᬵᬄᬬᬮᬸᬫ᭄ᬭ᭞
ᬅᬍᬫᭂᬳᬓᬸᬳᬸᬫᬾᬢ᭄ᬲᬂᬚᬵᬦᬓᬷᬮᬶᬂᬦᬶᬭᬵᬰᬵ᭛

ᬫᬦᬸᬓᬧᬓᬸᬦᭂᬗᬧ᭄ᬭᬂᬳᬵᬄᬮᬸᬓᬦ᭄ᬓᬤ᭄ᬪᬸᬢᬦ᭄ᬬ᭞
ᬮᬳᬸᬬᬗᬢᬶᬰᬬᬾᬂᬕᭃᬂᬘᬶᬳ᭄ᬦᬦᬵᬳᬦ᭄ᬓᬢᬶᬫ᭄ᬧᬮ᭄᭞
ᬅᬧᬧᬶᬦᬋᬩᬸᬢᬦ᭄ᬬᬵᬦ᭄ᬢᬦ᭄ᬧᬢᬺᬱ᭄ᬡᬾᬂᬳᬸᬭᬶᬧ᭄ᬦ᭄ᬬ᭞
ᬳᬋᬧᬓᬸᬦᭂᬗᬶᬓᬵᬲᬂᬚᬵᬦᬓᬷᬤᭀᬦ᭄ᬬᬢᬦ᭄ᬮᬾᬦ᭄᭛

ᬦᬳᬦᬶᬓᬦᬯᬸᬯᬸᬲ᭄ᬲᬂᬭᬵᬫᬪᬥ᭄ᬭᬵᬦ᭄ᬧᬗᬹᬳ᭞
ᬚ᭄ᬯᬮᬶᬢᬓᬤᬶᬢᬶᬦᬸᬦ᭄ᬯᬦ᭄ᬢ᭄ᬯᬲ᭄ᬦᬶᬭᬓ᭄ᬭᭀᬥᬫᬸᬦ᭄ᬢᬩ᭄᭞
ᬫᬢᬦᬶᬭᬬᬓᬩᬵᬗᬦ᭄ᬯᭂᬢ᭄ᬯᬓᭂᬦ᭄ᬢᬂᬓᬥᬷᬭᬦ᭄᭞
ᬢ᭄ᬭᬶᬪᬸᬯᬦᬓᬤᬶᬰᬷᬃᬡ᭄ᬦᬵᬤᬾᬦᬶᬭᬵᬮᬄᬲᬭᭀᬱ᭛

ᬓᬤᬶᬢᬲᬶᬭᬪᬝᬵᬭᬵᬤᬶᬢ᭄ᬬᬫᬗ᭄ᬓᬶᬦ᭄ᬲᬢᬾᬚ᭞
ᬫᬓᬶᬦᬧᬸᬧᬸᬮᬢᬫ᭄ᬩᭂᬄᬯᬶᬓ᭄ᬭᬫᭀᬢ᭄ᬲᬵᬳᬯᬺᬤ᭄ᬥᬶ᭞
ᬅᬯᬓᬧᬦᬲᬳᭀᬲᬄᬤᬾᬦᬶᬓᬂᬓ᭄ᬭᭀᬥᬩᬳ᭄ᬦᬶ᭞
ᬭᬖᬸᬲᬸᬢᬓᬤᬶᬲᬶᬗ᭄ᬳᬵᬲᬶᬗ᭄ᬳᬦᬵᬤᬵᬢᬶᬤᬃᬧ᭄ᬧ᭛

ᬲ᭄ᬬᬧᬢᬓᬸᬦᬗᬶᬓᬵᬦᬂᬯ᭄ᬯᬶᬮ᭄ᬯᭂᬦᬂᬲᬵᬳᬲᬗ᭄ᬓᬾ᭞
ᬭᬸᬫᬪᬲᬲᬶᬭᬲᬂᬰ᭄ᬭᬷᬚᬵᬦᬓᬷᬭᬵᬚᬧᬸᬢ᭄ᬭᬷ᭞
ᬅᬧᬓᬭᬶᬓᬶᬲᬶᬭᬵᬫᬵᬯᭂᬤ᭄ᬬᬭᬶᬂᬰᬢ᭄ᬭᬸᬰᬓ᭄ᬢᬶ᭞
ᬫᬢᬗᬶᬓ‌ᬅᬯᬫᬵᬦᬵᬢ᭄ᬬᬦ᭄ᬢᬦᬷᬘᬦ᭄ᬬᬤᬸᬱ᭄ᬝ᭛

ᬤᬶᬦᬓᬭᬢᬸᬯᬶᬲᭀᬃᬳ᭄ᬬᬂᬲᬹᬃᬬ᭄ᬬᬤᬾᬳ᭄ᬓ᭄ᬯᬶᬧ᭄ᬭᬪᬵᬯ᭞
ᬕᬶᬭᬶᬯᬭᬰᬢᬰᬷᬃᬡ᭄ᬦᬲᬵᬕᬭᬵᬲᬵᬢᬤᬾᬗ᭄ᬓᬸ᭞
ᬲᬳᬦᬳᬦᬦᬶᬓᬂᬭᬵᬢ᭄ᬳᭂᬦ᭄ᬢ᭄ᬬᬢᬵᬢᬦ᭄ᬧᬰᬾᬱ᭞
ᬉᬭᬕᬧᬢᬶ‌ᬉᬮᬵᬕᭃᬂ‌ᬗ᭄ᬓᬵᬭᬶᬧᬵᬢᬵᬮᬰᬷᬃᬡ᭄ᬦᬵ᭛

ᬦᬸᬦᬶᬗᬸᬦᬶ‌ᬇᬓᬦᬂᬯ᭄ᬯᬶᬮ᭄ᬳᭂᬦ᭄ᬢ᭄ᬬᬢᬵᬢᬦ᭄ᬧᬰᬾᬱ᭞
ᬥᬦᬧᬢᬶᬢᬸᬯᬶᬤᬸᬳ᭄ᬓᬵᬬᬓ᭄ᬱᬬᬲ᭄ᬬᬹᬳᬫᬵᬢ᭄ᬬ᭞
ᬅᬓᬸᬢᬫᬮᬶᬳᬓᬵᬮᭀᬫᬢ᭄ᬬᬦᬂᬓᬵᬮᬫᬺᬢ᭄ᬬᬸ᭞
ᬲᬓᬮᬪᬸᬯᬦᬘᬹᬃᬡ᭄ᬦᬵᬪᬹᬫᬶᬤᭂᬗ᭄ᬓᬸᬦ᭄ᬧᬸᬲᬸᬲ᭄‌ᬬ᭛

ᬲᬸᬭᬯᬭ‌ᬅᬯᬭᬵᬗ᭄ᬓ᭄ᬯᬷᬗᬶᬦ᭄ᬤ᭄ᬭᬫᬦ᭄ᬤᬵᬮ᭄ᬧᬰᬓ᭄ᬢᬶ᭞
ᬕᬕᬦᬢᬮᬢᬦᬮ᭄ᬯᬵᬤᬾᬗ᭄ᬓᬸᬯᬾᬳᭂᬗ᭄ᬓ᭄ᬯᬳᭃᬢ᭞
ᬫᬮᬸᬬᬮᬬ‌ᬇᬓᬂᬭᬵᬢ᭄ᬭᬵᬢ᭄ᬭᬶᬢᬸᬮ᭄ᬬᬦ᭄ᬬᬰᬹᬦ᭄ᬬ᭞
ᬅᬲᬶᬗᬲᬶᬗᬢᬲᬵᬥ᭄ᬬᬵᬦ᭄ᬤᬤ᭄ᬬᬢᬦ᭄ᬤᬤ᭄ᬬᬫᬤ᭄ᬯᬵ᭛

ᬦᬳᬦᬶᬓᬦᬯᬸᬯᬸᬲ᭄ᬲᬂᬭᬵᬖᬯᬵᬲᬶᬗ᭄ᬳᬦᬵᬤ᭞
ᬢᬶᬳᬗᬓᭂᬦᬶᬓᬦᬂᬳ᭄ᬭᬹᬳᬾᬯᬲᬓ᭄ᬭᭀᬥᬭᬶᬂᬭᬵᬢ᭄᭞
ᬧ᭄ᬭᬭᬸᬤᬶᬢᬫᬦᬗᬶᬲ᭄ᬲᬂᬮᬓ᭄ᬱ᭄ᬫᬡᬵᬲᬶᬄᬫᬦᭂᬫ᭄ᬩᬄ᭞
ᬫᬸᬳᬸᬢᬓᭂᬦᬶᬓᬦᬂᬭᬵᬢ᭄ᬫᬵᬢ᭄ᬬᬢᬵᬢᬦ᭄ᬧᬤᭀᬱ᭛

ᬭᬖᬸᬲᬸᬢᬓᬶᬢᬫᬶᬣ᭄ᬬᬵᬢ᭄ᬬᬦ᭄ᬢᬫᭀᬫᭀᬯᬶᬫᭀᬳ᭞
ᬯᬶᬧᬣᬢᬬᬓᬢᬺᬱ᭄ᬡᬦ᭄ᬢᬾᬂᬚᬕᬤ᭄ᬕᬤ᭄ᬕᬤᬵᬓᬸ᭞
ᬅᬧᬓᬶᬢᬓᬤᬶᬫᬾᬤᬦ᭄ᬢᬦ᭄ᬧᬤᭀᬦ᭄ᬤᬾᬦ᭄ᬢᬫᬵᬫ᭄ᬩᭂᬓ᭄᭞
ᬗ᭄ᬳᬸᬮᬸᬦᬮᬭᬕᭂᬮᬵᬦᬵᬦ᭄ᬢᭀᬦ᭄ᬓᬶᬢᬵᬢᬄᬲᬮᬄᬢᭀᬦ᭄᭛

ᬕᭂᬍᬗᬶᬳᬢᬶᬬᬢᬷᬩ᭄ᬭᬵᬢ᭄ᬬᬦ᭄ᬢᬓᬵᬫᬵᬢᬸᬭᬵᬳ᭄ᬬᬸᬦ᭄᭞
ᬯ᭄ᬯᬗᬧᬯᬶᬳᬶᬓᬦᬂᬯᬂᬫᬦ᭄ᬤᬫᬗ᭄ᬤᬵᬦᬶᬘᬶᬢ᭄ᬢ᭞
ᬢᬓᬭᬶᬦᬢᬶᬰᬬᬵᬕ᭄ᬮᬶᬲ᭄ᬩᬸᬤ᭄ᬥᬶᬫᬾᬤᬦ᭄ᬧ᭄ᬭᬫᬵᬤ᭞
ᬥᬺᬢᬶᬬᬢᬤᬸᬮᬸᬭᬦ᭄ᬬᬵᬦ᭄ᬭᬸᬤ᭄ᬥᬢᬂᬭᭀᬤ᭄ᬭᬩᬳ᭄ᬦᬶ᭛

ᬅᬧᬢᬕᬸᬡᬕᬡᬵᬦᬶᬂᬓ᭄ᬭᭀᬥᬬᬦ᭄ᬢᬹᬢᬦᬦ᭄ᬢ᭞
ᬬᬫᬢᬗᬫᬸᬳᬭᭀᬧᭂᬓ᭄ᬤᬸᬃᬬ᭄ᬬᬰᬾᬂᬭᬵᬢ᭄‌ᬬᬧᬵᬧ᭞
ᬓᬮᬯᬦᬶᬓᬦᬢᬂᬭᬵᬢ᭄ᬢᬦ᭄ᬳᬦᬵᬢᬄᬲᬤᭀᬱ᭞
ᬓᬶᬢᬚᬸᬕᬯᬶᬧᬭᬷᬢᬕ᭄ᬮᬵᬦᬤᬾᬦᬶᬂᬮᬭᬵᬕᭃᬂ᭛

᭛ᬰ᭄ᬮᭀᬓ᭛᭝᭖᭟᭖᭔

ᬦᬵᬳᬦ᭄ᬢᬗ᭄ᬕᬸᬄᬦᬶᬭᬵᬗᬦ᭄ᬢᭂᬦ᭄᭞
ᬢᬸᬱ᭄ᬝᭀᬥᬵᬦᬶᬲᬶᬭᬂᬓᬓ᭞
ᬓᬧ᭄ᬯᬵᬦᬸᬲᬸᬧ᭄ᬲᬶᬭᬾᬗᬵᬮᬲ᭄᭞
ᬅᬤᭀᬄᬲᬗ᭄ᬓᬭᬶᬗᬵᬰ᭄ᬭᬫ᭛

ᬢᬢ᭄ᬓᬵᬮᬵᬦ᭄ᬧᬦᬸᬲᬸᬧ᭄ᬓᬵᬮᬶᬄ᭞
ᬦ᭄ᬢᭀᬦ᭄ᬚᬝᬵᬬᬸᬫᬦᬸᬓ᭄ᬫᬕᭃᬂ᭞
ᬢᬦ᭄ᬩ᭄ᬬᬓ᭄ᬢᬢᬾᬓᬤᬾᬦᬶᬂᬤᭀᬄ᭞
ᬓᬢᭀᬦ᭄ᬓᬤᬶᬕᬸᬦᬸᬂᬫᬕᭃᬂ᭛

ᬬᬾᬓᬶᬫᬵᬢᬷᬲᬶᬭᬂᬲᬷᬢᬵ᭞
ᬮᬶᬂᬦᬶᬭᬂᬭᬵᬫᬦᬶᬰ᭄ᬘᬬ᭞
ᬭᬗ᭄ᬲᭃᬢᬦ᭄ᬤᬗᬶᬢᬂᬧᬓ᭄ᬱᬶ᭞
ᬚᬝᬵᬬᬸᬫᬯᬸᬯᬸᬲ᭄ᬯᬯᬂ᭛

ᬳᬾᬭᬵᬫᬳᬾᬭᬖᬸᬲᬸᬢ᭞
ᬳᬬ᭄ᬯᬲᬵᬳᬲᬭᬶᬗ᭄ᬳᬸᬮᬸᬦ᭄᭞
ᬚᬝᬵᬬᬸᬢᬵᬓᬸᬢᬦ᭄ᬓᬵᬮᬾᬦ᭄᭞
ᬯ᭄ᬭᬸᬄᬢᬵᬓᬸᬦ᭄ᬚᬵᬦᬓᬷᬦ᭄ᬧᬶᬦᬾᬢ᭄᭛

ᬦᬵᬮᬶᬂᬦᬶᬭᬂᬫᬳᬵᬧᬓ᭄ᬱᬶ᭞
ᬫᬦᭂᬫ᭄ᬩᬄᬲᬂᬭᬖᬹᬢ᭄ᬢᬫ᭞
ᬲᬶᬭᬂᬚᬝᬵᬬᬸᬓᬵᬭᬸᬡ᭄ᬬ᭞
ᬫᬶᬢ᭄ᬭᬓᬵᬲᬶᬄᬦᬶᬭᬂᬩᬧ᭛

ᬲᬶᬭᬕ᭄ᬮᬵᬦᬓᬦᬶᬦ᭄ᬢᬷᬩ᭄ᬭ᭞
ᬢᬣᬵᬧᬶᬫᬳᬸᬭᬶᬧ᭄ᬲᬶᬭ᭞
ᬅᬮᬄᬳᬸᬫᬾᬃᬲᬶᬭᬂᬭᬵᬫ᭞
ᬲᬗ᭄ᬓᬭᬶᬤᬺᬠᬦᬶᬗᬲᬶᬄ᭛

ᬢᭂᬓᬧ᭄ᬯᬲᬶᬭᬲᬂᬭᬵᬫ᭞
ᬫᬵᬚᬃᬢᬲᬶᬭᬭᬶᬂᬫᬸᬲᬸᬄ᭞
ᬳᬸᬯᬸᬲ᭄ᬫᬵᬚᬃᬧᭂᬚᬄᬲᬶᬭ᭞
ᬲᬯᬾᬢ᭄ᬦᬶᬂᬢᬷᬩ᭄ᬭᬦᬶᬂᬓᬦᬶᬦ᭄᭛

ᬲᬧᭂᬚᬄᬦᬶᬭᬫᬹᬃᬘ᭄ᬘᬵᬰᬵ᭞
ᬲᬂᬭᬵᬫᬫᬦᬗᬶᬲ᭄ᬲᬶᬭ᭞
ᬳᬾᬚᬝᬵᬬᬸᬫᬳᬵᬤᬶᬩ᭄ᬬ᭞
ᬯᭂᬦᬂᬥᬵᬭᬓᬭᬶᬂᬳᬸᬭᬶᬧ᭄᭛

ᬰᬗ᭄ᬓᬭ᭄ᬬᬲᬶᬄᬢᬫᬫᬶᬢ᭄ᬭ᭞
ᬩᬧᬗ᭄ᬓᬸᬓᬮᬸᬮᬸᬢ᭄ᬢᭂᬫᭂᬦ᭄᭞
ᬢᬸᬫᬸᬮᬸᬬ᭄‌ᬢᭂᬓᬭᬶᬂᬧᬸᬢ᭄ᬭ᭞
ᬅᬳᭀᬤᬶᬩ᭄ᬬᬦ᭄ᬢᬳᬾᬓᬕ᭛

ᬲᭂᬟᭂᬗ᭄ᬢᬵᬢ᭄ᬫᬳᬸᬭᬶᬧ᭄ᬗᬹᬦᬶ᭞
ᬩᬧᬗ᭄ᬓᬸᬫᬳᬸᬭᬶᬧ᭄ᬳᬶᬟᭂᬧ᭄᭞
ᬭᬶᬧᭂᬚᬄᬢᬓᬸᬦᭂᬂᬫᬗ᭄ᬓᬾ᭞
ᬫᭂᬦ᭄ᬬᬵᬓᬸᬯᬸᬳᬸᬯᬸᬄᬢᭂᬫᭂᬦ᭄᭛

ᬳᬸᬯᬸᬲ᭄ᬲᬂᬭᬵᬫᬫᬦᬗᬶᬲ᭄᭞
ᬢᬸᬦᬸᬯᬗ᭄ᬓᬬᬶᬓᬂᬫᬦᬸᬓ᭄᭞
ᬫᬰᭀᬘᬢᬫᬯᬾᬄᬧᬶᬡ᭄ᬟ᭞
ᬫᬸᬯᬄᬮᬸᬗ᭄ᬳᬵᬲᬶᬭᬵᬦᬸᬲᬸᬧ᭄᭛

ᬳᬦᬭᬵᬓ᭄ᬱᬲᬓᬵᬰ᭄ᬘᬃᬬ᭄ᬬ᭞
ᬩᬵᬳᬸᬦ᭄ᬬᬫᬤᬯᬷᬢᭂᬫᭂᬦ᭄᭞
ᬫᬮᬧᬵᬫᬳᬋᬧ᭄ᬫᬵᬗ᭄ᬲᬵ᭞
ᬬᬧᬶᬦᬗ᭄ᬕᬸᬄᬦᬶᬭᬾᬗᬮᬲ᭄᭛

ᬫᬸᬲᬸᬄᬦᬶᬂᬲᬢ᭄ᬯᬬᬾᬄᬤᬗᬹ᭞
ᬤᬷᬃᬕ᭄ᬖᬩᬵᬳᬸᬗᬭᬦᬶᬓᬵ᭞
ᬬᬢᬫᬗ᭄ᬲᭃᬲᬶᬭᬓ᭄ᬭᬹᬭ᭞
ᬭᬸᬦᬸᬲ᭄ᬢᬂᬓᬤ᭄ᬕᬢᬷᬓ᭄ᬱ᭄ᬡᬬ᭛

ᬲᬵᬗ᭄ᬲᭃᬦ᭄ᬬᬭᭀᬤ᭄ᬭᬬᬵᬕᬮᬓ᭄᭞
ᬧᬶᬦ᭄ᬭᬂᬦᬶᬭᬢᬗᬦ᭄ᬬᬬ᭞
ᬲᬵᬫ᭄ᬧᬸᬦ᭄ᬧᭂᬕᬢ᭄ᬧ᭄ᬯᬩᬵᬳᬸᬦ᭄ᬬ᭞
ᬢᬶᬩᬵᬢᬬᬾᬭᬶᬓᬂ‌ᬍᬫᬄ᭛

ᬫᬮᬸᬬ᭄‌ᬢᬬᬭᬶᬚᬵᬢᬶᬦ᭄ᬬ᭞
ᬤᬾᬯᬢᬵᬭᬹᬧᬬᬦ᭄ᬓᬢᭀᬦ᭄᭞
ᬮᬸᬫ᭄ᬭᬵᬢᬾᬚᬦᬶᬓᬵᬯᬓ᭄ᬦ᭄ᬬ᭞
ᬓᬤᬶᬲᬂᬳ᭄ᬬᬂᬤᬶᬯᬵᬓᬭ᭛

ᬫᬧᬺᬰ᭄ᬦᬬᬭᬶᬲᬂᬭᬵᬫ᭞
ᬫᬫᭂᬧᭃᬭᬶᬗᬭᬦᬶᬭ᭞
ᬮᬵᬯᬦ᭄ᬤᭀᬦᬶᬂᬫᬲᬸᬲᬸᬧᬦ᭄᭞
ᬬᬢᬶᬦᬓ᭄ᬯᬦᬓᭂᬦᬶᬓᬵ᭛

ᬲᬢᭀᬭᬲᬶᬲᬶᬭᬂᬭᬵᬫ᭞
ᬫᬯᬭᬄᬭᬶᬗᬭᬦ᭄ᬦᬶᬭ᭞
ᬮᬯᬦ᭄ᬤᭀᬦᬶᬂᬫᬲᬸᬲᬸᬧᬦ᭄᭞
ᬲᬸᬫᬶᬮᬶᬄᬢᬲᬶᬭᬵᬢᬓᭀᬦ᭄᭛

ᬅᬧᬚᬵᬢᬶᬦ᭄ᬢᬳᬾᬲᬵᬥᬸ᭞
ᬓᬶᬢᬤᬾᬯᬓᬺᬢᬶᬦ᭄ᬓᬢᭀᬦ᭄᭞
ᬦᬶᬳᬦ᭄ᬢᬧᬚᬭᬯᬦᬾᬄ᭞
ᬬᬦ᭄ᬓᬲᬶᬤ᭄ᬥᬵᬲᬤᭀᬦ᭄ᬫᬫᬶ᭛

ᬬᬦ᭄ᬓᬧᬗ᭄ᬕᬸᬳᬲᬂᬲᬶᬢᬵ᭞
ᬮᬯᬦ᭄ᬬᬦᬮᬳᬂᬫᬸᬲᬸᬄ᭞
ᬦᬳᬦ᭄ᬢᬓ᭄ᬯᬦᬶᬭᬂᬭᬵᬫ᭞
ᬤᬤᬶᬫᬵᬚᬭᬚᬃᬢᬬ᭛

ᬗ᭄ᬳᬸᬮᬸᬦᬵᬦᬓ᭄ᬪᬝᬵᬭᬷᬰ᭄ᬭᬷ᭞
ᬦ᭄ᬤᬦ᭄ᬤᬸᬭᬵᬘᬵᬭᬢᬗ᭄ᬳᬸᬮᬸᬦ᭄᭞
ᬲᭂᬟᭂᬂᬓ᭄ᬯᬘᬗ᭄ᬓ᭄ᬭᬫᬾᬂᬲ᭄ᬯᬃᬕ᭄ᬕ᭞
ᬅᬗ᭄ᬮᬗ᭄ᬓᬳᬶᬫᬳᬵᬫᬸᬦᬶ᭛

ᬲᬗ᭄ᬓᬾᬕᭂᬍᬂᬦᬶᬭᬾᬗ᭄ᬳᬸᬮᬸᬦ᭄᭞
ᬫᬦᬷᬫ᭄ᬧᬤᬤ᭄ᬬᬭᬵᬓ᭄ᬱᬲ᭞
ᬓᬶᬢᬵᬢᬳᬦ᭄ᬢᬰᬵᬧᬵᬗ᭄ᬓ᭄ᬯ᭞
ᬅᬧᬦ᭄ᬧᬸᬢ᭄ᬭᬵᬓᬸᬤᬾᬦ᭄ᬢᬯᬾᬄ᭛

ᬓᬸᬦᬂᬤᭀᬦ᭄ᬢᬓᬲᬶᬤ᭄ᬥᬵᬬ᭞
ᬲᬂᬤᬾᬯᬷᬦ᭄ᬢᬓᬧᬗ᭄ᬕᬸᬳ᭞
ᬢᬶᬦᬯᬦ᭄ᬲᬂᬤᬰᬫᬸᬓ᭞
ᬭᬶ‌ᬍᬗ᭄ᬓᬵᬓᬳᬦᬦ᭄ᬦᬶᬭ᭛

ᬦᬶᬳᬦ᭄ᬕᬸᬦᬸᬂᬧᬭᬦᬦ᭄ᬢ᭞
ᬋᬱ᭄ᬬᬫᬹᬓᬗᬭᬦ᭄ᬦᬶᬓᬵ᭞
ᬳᬦᬢᬯ᭄ᬭᬾᬢᭂᬫᬸᬗ᭄ᬓᬵᬦ᭞
ᬲᬂᬲᬸᬕ᭄ᬭᬶᬯᬗᬭᬦ᭄ᬦᬶᬭ᭛

ᬫᬳᬵᬃᬤ᭄ᬥᬶᬓᬫᬳᬵᬰᬓ᭄ᬢᬶ᭞
ᬦ᭄ᬤᬦ᭄‌ᬕ᭄ᬮᬵᬦᬢᬬᬤᬸᬳ᭄ᬓᬶᬢ᭞
ᬬᬢᬾᬓᬵᬦᬸᬕ᭄ᬭᬳᬵᬦᬦ᭄ᬢ᭞
ᬓᬓᬦ᭄ᬬᬬᬢᬧᬢ᭄ᬬᬦᬶ᭛

ᬲᬂᬲᬸᬕ᭄ᬭᬷᬯᬕᭂᬮᬵᬦᭀᬦᭂᬂ᭞
ᬭᬶᬲᬂᬢᬵᬭᬵᬧ᭄ᬭᬶᬬᬵᬦᬶᬭ᭞
ᬇᬦᬮᬧ᭄ᬤᬾᬦᬶᬲᬂᬩᬵᬮᬶ᭞
ᬩᬵᬮ᭄ᬬᬢ᭄ᬬᬦ᭄ᬢᬤᬸᬱ᭄ᬝᬬ᭛

ᬲᬂᬲᬸᬕ᭄ᬭᬷᬯᬲᭂᬟᭂᬂᬫᭀᬦᭂᬂ᭞
ᬓᬤᬶ‌ᬍᬫ᭄ᬩᬸᬮᬦᬂᬲᬶᬭ᭞
ᬢᬦ᭄ᬯᬶᬦᬾᬄᬫᬲ᭄ᬯᬭᬶᬓᬦᬂ᭞
ᬍᬫ᭄ᬩᬸᬫᬵᬦᬓ᭄ᬯᬳᬹᬫᭂᬢᬸ᭛

ᬫᬢᬂᬦ᭄ᬬᬳᬾᬭᬖᬹᬧᬸᬢ᭄ᬭ᭞
ᬧᬟᬤᬸᬳ᭄ᬓᬦ᭄ᬢᬬᬓ᭄ᬳᬶᬟᭂᬧ᭄᭞
ᬬᬦ᭄ᬫᬶᬢ᭄ᬭᬵᬂᬓᬧᬶᬲᬸᬕ᭄ᬭᬷᬯ᭞
ᬲᬳᬵᬬᬵᬦ᭄ᬢᬵᬢ᭄ᬧᬢᬷᬫᬸᬲᬸᬄ᭛

ᬇᬓᬾᬯᬸᬯᬸᬲ᭄ᬓᬸᬢᬦ᭄ᬫᬤ᭄ᬯᬵ᭞
ᬲᬢ᭄ᬬᬯᬵᬓ᭄ᬬᬗ᭄ᬳᬸᬮᬸᬦ᭄ᬢᭂᬫᭂᬦ᭄᭞
ᬫᬶᬢ᭄ᬭᬵᬦ᭄ᬢᬂᬓᬧᬶᬲᬸᬕ᭄ᬭᬷᬯ᭞
ᬦᬶᬬᬢᬵᬮᬄᬦᬶᬭᬵᬯᬡ᭛

ᬲᭂᬟᭂᬗ᭄ᬢᬵᬢ᭄ᬫᬲᬶᬳᬾᬭᬶᬬ᭞
ᬅᬯᬵᬲ᭄‌ᬬᬪᬓ᭄ᬢ᭄ᬬᬭᬷᬓᬶᬢ᭞
ᬓᬶᬢᬕᬸᬭ᭄ᬯ‌ᬇᬓᬵᬰᬶᬲ᭄ᬬᬵ᭞
ᬓᬵᬃᬬ᭄ᬬᬦ᭄ᬢᬢᭀᬯᬶᬤᬤ᭄ᬬᬬ᭛

ᬧᬶᬭᬤᭀᬳᬦᬶᬓᬵᬃᬬ᭄ᬬᬦ᭄ᬢ᭞
ᬓᬢᭂᬫᬸᬢᬬᬤᬾᬦᬶᬓᬵ᭞
ᬢᬸᬯᬶᬫᬓ᭄ᬯᬾᬄᬢᬯᬤ᭄ᬯᬵᬦ᭄ᬬ᭞
ᬯ᭄ᬭᬾᬫᬕᭃᬂᬰᬓ᭄ᬢᬶᬫᬵᬦ᭄ᬢᬬ᭛

ᬫᬢᬂᬦ᭄ᬬᬫᬶᬢ᭄ᬭᬵᬲᬸᬕ᭄ᬭᬷᬯ᭞
ᬤᬸᬳ᭄ᬓᬦ᭄ᬬᬬᬳᬶᬮᬗᬓᭂᬦ᭄᭞
ᬫᬭᬧ᭄ᬯᬦ᭄ᬧᬫᬮ᭄ᬲ᭄ᬲ᭄‌ᬤ᭄ᬮᬵᬳ᭞
ᬓᬶᬢᬵᬢᭂᬫ᭄ᬯᬮᬯᬦ᭄ᬧ᭄ᬭᬶᬬᬵ᭛

ᬦᬳᬦ᭄ᬦᬸᬚᬃᬦᬶᬓᬂᬤᬾᬯ᭞
ᬇᬓᬂᬭᬵᬓ᭄ᬱᬲᬧᬹᬃᬯ᭄ᬯᬓ᭞
ᬫᭂᬲᬢ᭄ᬢᬬᭀᬫᬶᬩᭂᬃᬮᬸᬗ᭄ᬳᬵ᭞
ᬲᬂᬭᬵᬫᬫᬦᬸᬲᬸᬧ᭄ᬫᬸᬯᬄ᭛

ᬢᬶᬦᭀᬦᬶᬭᬵᬗᬮᬲ᭄ᬭᬵᬫ᭄ᬬ᭞
ᬯ᭄ᬯᬯ᭄ᬯᬳᬦ᭄ᬢᬫᬮᬄᬫᬢᭃᬩ᭄᭞
ᬳᬶᬮᬂᬮᬧᬵᬦᬶᬭᬵᬦ᭄ᬢᭀᬦ᭄‌ᬬ᭞
ᬢᭂᬫᬸᬢᬂᬮ᭄ᬯᬄᬫᬕᭃᬂᬲᬸᬘᬶ᭛

ᬫᬤᬺᬲ᭄ᬳᬶᬮᬷᬦ᭄ᬬᬫᬳᭂᬦᬶᬂ᭞
ᬉᬫᭂᬦ᭄ᬢᬲ᭄ᬢᬲᬶᬭᬵᬤᬸᬮᬸᬭ᭄᭞
ᬢᭂᬫᬸᬗᬮᬲ᭄ᬭᬵᬫ᭄ᬬᬢᭂᬫᭂᬦ᭄᭞
ᬫᬦᭀᬦ᭄ᬢᬲᬶᬭᬢᬵᬧᬲᬷ᭛

ᬰᬯᬭᬷᬢᬾᬓᬚᬵᬢᬶᬦ᭄ᬬ᭞
ᬓᬸᬮᬶᬢ᭄ᬓᬬᬸᬢᬧᬶᬄᬦᬶᬓᬵ᭞
ᬯᬃᬡ᭄ᬦᬦ᭄ᬬᬯᬓ᭄ᬦ᭄ᬬᬫᬳᬶᬋᬂ᭞
ᬓᬤᬶᬯᬃᬡ᭄ᬦᬦᬶᬗᬜ᭄ᬚᬦ᭛

ᬭᬹᬧᬦ᭄ᬬᬲᬵᬥᬸᬢᬜ᭄ᬘᬵᬮ᭞
ᬧ᭄ᬭᬕᬺᬳ᭄ᬬᬧᬵᬤᬢᬸᬮ᭄ᬬᬬ᭞
ᬯᬷᬢᬭᬵᬕᬬᬥᬃᬫ᭄ᬫᬾᬱ᭄ᬞ᭞
ᬨᬮᬵᬳᬵᬭᬮᬦᬵᬩ᭄ᬭᬢᬷ᭛

ᬲᬯᬸᬮᬢ᭄ᬦᬶᬭᬲᬂᬭᬵᬫ᭞
ᬳᬶᬮᬂᬢᬾᬓᬵᬦᬗ᭄ᬳᬾᬮ᭄ᬦᬶᬭ᭞
ᬓᬤᬶᬩ᭄ᬬᬦᬶᬂᬩ᭄ᬭᬢᬫᬕᭃᬂ᭞
ᬫᭀᬚᬃᬢᬲᬶᬭᬓᬵᬤ᭄ᬪᬸᬢ᭛

ᬳᬾᬢᬵᬧᬲᬷᬫᬳᬵᬲᬵᬥᬸ᭞
ᬮᬮᬸᬤᬶᬩ᭄ᬬᬦ᭄ᬢᬫᬩ᭄ᬭᬢ᭞
ᬅᬧᬭᬦ᭄‌ᬮ᭄ᬯᬶᬃᬦᬶᬧᬹᬚᬵᬦ᭄ᬢ᭞
ᬬᬢ᭄ᬲᬢ᭄ᬬᬾᬗᬷᬰ᭄ᬯᬭᬵᬃᬘ᭄ᬘᬡ᭛

ᬧᬶᬢᬺᬧᬹᬚᬵᬓᬸᬦᬂᬦᬶᬢ᭄ᬬ᭞
ᬮᬦᬵᬲᬦ᭄ᬥ᭄ᬬᬵᬓᬸᬦᬂᬓᬶᬢ᭞
ᬬᬢ᭄ᬲᬢ᭄ᬬᬭᬶᬂᬯᬘᬯᬘᬦ᭄᭞
ᬮᬯᬦ᭄ᬘᬭᬶᬢᬲᬂᬯᬶᬓᬸ᭛

ᬧ᭄ᬭᬲ᭄ᬢᬵᬯᬦᬶᬂᬢᬧᬫᬕᭃᬂ᭞
ᬓᬵᬫᬫᭀᬳᬓᬸᬦᬂᬳᬶᬮᬂ᭞
ᬥᬷᬭᬩ᭄ᬭᬢᬵᬢ᭄ᬯᬗᬕᬸᬭᬸ᭞
ᬦᬵᬧ᭄ᬭᬓᬵᬭᬦᬶᬓᬂᬢᬧ᭛

ᬦᬵᬮᬶᬂᬲᬂᬭᬵᬫᬫᬧᬺᬱ᭄ᬡ᭞
ᬇᬭᬶᬓᬂᬰᬯᬭᬷᬩ᭄ᬭᬢᬷ᭞
ᬲᬵᬤᬭᭀᬚᬃᬢᬬᬫᬯᬾᬄ᭞
ᬫᬥᬸᬧᬃᬓ᭄ᬓᬮᬯᬦ᭄ᬨᬮ᭛

‌ᬑᬫ᭄‌ᬲᬵᬚ᭄ᬜᬳᬾᬓᬶᬢᬂᬭᬵᬫ᭞
ᬗ᭄ᬳᬸᬮᬸᬦ᭄ᬢᬫᬕᬯᬾᬢᬧ᭞
ᬅᬲᬶᬂᬲᬓᬯᭂᬦᬂᬤᬾᬗ᭄ᬓᬸ᭞
ᬓᬲᬢ᭄ᬬᬦ᭄ᬓᬸᬳᭂᬍᬫ᭄ᬳᭂᬍᬫ᭄᭛

ᬓᬸᬦᬂᬳᬾᬢᬸᬗ᭄ᬓᬸᬫᬩ᭄ᬭᬢ᭞
ᬫᬗ᭄ᬳᬦᬵᬓᭂᬦ᭄ᬓᬲᬫ᭄ᬩᬾᬕᬦ᭄᭞
ᬉᬢ᭄ᬧᬢ᭄ᬢᬶᬪᬝᬵᬭᬯᬶᬱ᭄ᬡᬸ᭞
ᬮᬸᬗ᭄ᬳᬵᬫᬭᬭᬶᬧᬵᬢᬵᬮ᭛

ᬓᭂᬦᬰᬵᬧᬤᬾᬳ᭄ᬬᬂᬭᬸᬤ᭄ᬭ᭞
ᬭᬶᬓᬵᬮᬦᬶᬂᬮᬶᬗ᭄ᬕᭀᬤ᭄ᬪᬵᬯ᭞
ᬫᬤᬵᬢᭂᬫᬳᬦ᭄ᬯᬭᬵᬳ᭞
ᬫᬓᬲ᭄ᬢ᭄ᬭᬷᬤᬾᬯᬷᬧᬵᬢᬵᬮ᭛

ᬫᬶᬚᬶᬮ᭄ᬧ᭄ᬯᬲᬶᬭᬳ᭄ᬬᬂᬯᬶᬱ᭄ᬡᬸ᭞
ᬫᬓᬭᬹᬧᬢᬯᬭᬵᬳ᭞
ᬉᬫᭂᬕᬶᬮᬶᬭᬶᬓᬂᬕᬸᬦᬸᬂ᭞
ᬅᬫᬗᬦ᭄ᬳᬵᬭᬓᬫᬫᬶ᭛

ᬢᭂᬮᬲ᭄ᬦ᭄ᬬᬫᬗ᭄ᬓᬦᭀᬫᬢᬶ᭞
ᬰᬯᬦ᭄ᬬᬢᬶᬦᬟᬄᬫᬫᬶ᭞
ᬬᬢᬶᬓᬵᬗ᭄ᬤᬤ᭄ᬬᬓᭂᬦ᭄ᬤᬸᬳ᭄ᬓ᭞
ᬅᬯᬓ᭄ᬫᬫᬶᬦᬷᬮᬯᬃᬡ᭄ᬦ᭛

ᬢᬵᬲ᭄ᬬᬲᬶᬄᬳᬾᬓᬶᬢᬂᬭᬵᬫ᭞
ᬢᬸᬲᬧᬶᬫᬸᬓᬦᬶᬗ᭄ᬳᬸᬮᬸᬦ᭄᭞
ᬧᬹᬃᬡ᭄ᬦᬵᬓᬶᬢᬵᬦ᭄ᬢᬰᬵᬧᬵᬗ᭄ᬓ᭄ᬯ᭞
ᬢᬵᬭ᭄ᬬᬓᭂᬦ᭄‌ᬓ᭄ᬮᬾᬰᬦᬶᬗ᭄ᬳᬸᬮᬸᬦ᭄᭛

ᬦᬵᬮᬶᬂᬲᬂᬰᬯᬭᬷᬩ᭄ᬭᬢᬷ᭞
ᬇᬦᬸᬲᬧ᭄ᬤᬾᬦᬶᬭᬂᬭᬵᬫ᭞
ᬧᬭᬶᬧᬹᬃᬡ᭄ᬦᬲᬶᬭᬂᬬᭀᬕᬷ᭞
ᬕᬸᬫᬦ᭄ᬢᬶᬫᬗᬦᬸᬕ᭄ᬭᬳᬾ᭛

ᬳᬾᬲᬂᬭᬵᬫᬫᬳᬵᬤᬶᬩ᭄ᬬ᭞
ᬯᬶᬱ᭄ᬡᬸᬲᬓᬮᬬᬃᬓᬢᭀᬦ᭄᭞
ᬯᭂᬦᬗᬸᬫᬮᬧᬶᬓ᭄ᬮᬾᬰ᭞
ᬫᬢᬂᬦ᭄ᬬᬫᬍᬲᬗ᭄ᬳᬸᬮᬸᬦ᭄᭛

ᬯᬵᬦᬭᬥᬶᬧᬲᬸᬕ᭄ᬭᬷᬯ᭞
ᬬᬫᬶᬢ᭄ᬭᬵᬦ᭄ᬢᬫᬳᬵᬃᬤ᭄ᬥᬶᬓ᭞
ᬓᬢᭂᬫ᭄ᬯᬚᬵᬦᬓᬷᬤᬾᬦ᭄ᬢ᭞
ᬦᬵᬮᬶᬂᬦ᭄ᬬᬤᬤᬶᬫᭀᬓ᭄ᬱᬬ᭛

᭛ᬢᬸᬭᬕᬕᬢᬶ᭛᭝᭖᭟᭑᭑᭔
 – ⏑ – | ⏑ ⏑ ⏑ | – ⏑ ⏑ | ⏑ ⏑ ⏓ ᭝᭑᭒

ᬭᬵᬫᬮᬓ᭄ᬱ᭄ᬫᬡᬫᬸᬯᬄᬲᬶᬭᬫᬦᬸᬲᬸᬧ᭄᭞
ᬭᬶᬂᬗᬮᬲ᭄ᬧ᭄ᬭᬢᬶᬢᬓᬫ᭄ᬧᬬᬓᬋᬗᭃ᭞
ᬓ᭄ᬯᬾᬄᬓᭂᬦᬲ᭄‌ᬭᬶᬬᬯᬶᬲᬵᬢᬬᬓᬲᬸᬓᬦ᭄᭞
ᬫ᭄ᬯᬂᬫᬳᬵᬫᬸᬦᬶᬳᬦᬾᬗᬮᬲᬦᬸᬲᬸᬧ᭄᭛

ᬢᬺᬧ᭄ᬢᬶᬲᬂᬭᬖᬸᬲᬸᬢᬵᬃᬯᬸᬮᬢᬶᬗᬮᬲ᭄᭞
ᬭᬵᬫ᭄ᬬᬓᬧ᭄ᬯᬫᬦᭂᬟᭂᬂᬓᬸᬲᬸᬫᬫᬢᬧ᭄᭞
ᬦ᭄ᬢᭀᬦᬶᬓᬂᬢᬮᬕᬤᬶᬩ᭄ᬬᬬᬫᬦᬸᬮᬸᬲ᭄᭞
ᬧᬤ᭄ᬫᬬᬾᬓᬫᬧᬸᬢᬶᬄᬢᬫᬮᬳᬮᬄ᭛

ᬰᭀᬓᬘᬶᬢ᭄ᬢᬲᬶᬭᬤᬾᬦ᭄ᬬᬢᬫᬗᬭᬂ᭞
ᬫᬿᬣᬶᬮᬷᬲᬶᬭᬮᬦᬵ‌ᬇᬦᬗᭂᬦᬗᭂᬦ᭄᭞
ᬯᭂᬢ᭄ᬦ᭄ᬬᬸᬦᭂᬂᬦᬶᬭᬓᬸᬦᬂᬤᬤᬶᬫᬦᬗᬶᬲ᭄᭞
ᬕ᭄ᬮᬵᬦᬬᬃᬯᬭᬯᬭᬄᬢ‌ᬅᬭᬶᬦᬶᬭ᭛

ᬮᬓ᭄ᬱ᭄ᬫᬡᬵᬭᬶᬯᬸᬮᬢᬶᬂᬢᬮᬕᬫᬳᭀ᭞
ᬪᬹᬱᬡᬦ᭄ᬬ‌ᬉᬦᬶᬦᬶᬂᬪ᭄ᬭᬫᬭᬳᬸᬫᬸᬂ᭞
ᬓᭀᬓᬶᬮᭀᬫᬸᬦᬶᬫᬮᭀᬦ᭄‌ᬬᬲᬮᬓᬶᬩᬶ᭞
ᬳᬵᬄᬫᬳᬵᬚᬸᬕᬬᬫᬾᬤᬶᬭᬶᬗᬧᬲᬄ᭛

ᬧᬤ᭄ᬫᬭᬵᬫ᭄ᬬᬲᬸᬫᭂᬓᬃᬧᬟᬫᬦᭂᬟᭂᬂ᭞
ᬯᬶᬦ᭄ᬢᬗᬶᬂᬕᬕᬦᬲᭀᬃᬢᬳᬬᬸᬦᬶᬓᬵ᭞
ᬓᭀᬫᬮᬦ᭄ᬬᬬᬫᬯᬾᬄᬮᬭᬭᬶᬳᬢᬶ᭞
ᬰᭀᬓᬲᬂᬧ᭄ᬭᬶᬬᬯᬶᬬᭀᬕᬫᬸᬮᬢᬶᬬ᭛

ᬲᬂᬲᭂᬟᭂᬂᬧ᭄ᬭᬶᬬᬲᬫᬵᬕᬫᬓᬲᬸᬓᬦ᭄᭞
ᬤᬾᬦᬶᬓᬂᬪ᭄ᬭᬫᬭᬳᬗ᭄ᬲᬧᬟᬫᬸᬦᬷ᭞
ᬭᬵᬫᬦᬷᬬᬬᬫᬦᭀᬳᬭᬬᬫᬺᬤᬸ᭞
ᬓᬃᬡ᭄ᬦᬰᬹᬮᬬᬭᬶᬲᬂᬧ᭄ᬭᬶᬬᬯᬶᬭᬳ᭛

ᬓᬷᬃᬡ᭄ᬦᬢᬂᬓᬸᬲᬸᬫᬦᬶᬢ᭄ᬬᬬᬫᬭᬸᬭᬹ᭞
ᬤᬾᬦᬶᬓᬂᬫᬦᬸᬓᬶᬧᬵᬤᬧᬫᬲᬶᬯᭀ᭞
ᬯ᭄ᬯᬂᬯᬶᬫᬹᬟᬢᬓᬸᬦᬂᬢᬫᬦᬮᬭ᭞
ᬫ᭄ᬯᬂᬭᬶᬲᬂᬢᬦᬳᬋᬧ᭄ᬲᬸᬓᬯᬶᬭᬢᬶ᭛

ᬕᬦ᭄ᬥᬦᬶᬂᬲᭂᬓᬭᬭᬹᬫ᭄ᬫᬭᬭᬶᬗᬶᬭᬸᬂ᭞
ᬫ᭄ᬯᬂᬫᬦᬸᬓ᭄ᬦ᭄ᬬᬮᬸᬫᬭᬾᬢᬮᬶᬗᬫᬸᬦᬶ᭞
ᬭᬹᬧᬦᬶᬂᬓᬸᬲᬸᬫᬬᬵᬦᬓᬶᬢᬶᬳᬢᬶ᭞
ᬳᬵᬄᬗᬦᬗ᭄ᬕᬫᬫᬦᬄᬫᬫᬭᬶᬫᬶᬲᬶ᭛

ᬫ᭄ᬯᬂᬗᬶᬓᬂᬓᬬᬸᬓᬩᬾᬄᬧᬟᬫᬫᬦᬄ᭞
ᬭᭀᬦ᭄ᬬᬬᬵᬧᭂᬲᬮᬭᬶᬲ᭄‌ᬬᬢᬚᬶᬢᬚᭂᬫ᭄᭞
ᬧᬵᬂᬦ᭄ᬬᬬᬾᬓᬮᬭᬲᬦ᭄ᬬᬬᬫᬮᬸᬭᬸᬲ᭄᭞
ᬯ᭄ᬭᬸᬄᬦ᭄ᬬᬬᬦ᭄ᬢᬸᬚᬸᬳᬢᬶᬗ᭄ᬓᬸᬓᭂᬦᬭᬸᬚᬶᬢ᭄᭛

ᬫᬦ᭄ᬤᬫᬵᬭᬸᬢᬫᬶᬭᬶᬃᬬᬫᬗᬶᬭᬶᬭᬶ᭞
ᬯᬵᬲᬶᬢᬦ᭄ᬬᬯᬗᬶᬦᬶᬂᬯᬦᬓᬸᬲᬸᬫ᭞
ᬘᬶᬢ᭄ᬢᬬᬵᬧᬸᬬᬸᬫᬸᬭᬸᬩ᭄ᬢᭂᬳᭂᬭᬧᬦᬲ᭄᭞
ᬳᬵᬄᬮᬸᬓᬦ᭄ᬮᬭᬦᬶᬓᬶᬂᬧ᭄ᬭᬶᬬᬯᬶᬭᬳ᭛

ᬘᬵᬮᬭᭀᬦᬶᬓᬦᬢᬂᬓᬬᬸᬢᬸᬫᬬᬸᬂ᭞
ᬬᭀᬗ᭄ᬕ᭄ᬯᬦᬶᬂᬩᬸᬦᬧᬸᬢᬶᬄᬫᬓᬢᬶᬭᬶᬢᬶᬲ᭄᭞
ᬫᬸᬢ᭄ᬬᬳᬵᬭᬚᬸᬕᬭᬶᬂᬕᬕᬦᬢᬮ᭞
ᬦ᭄ᬢᭀᬦᬶᬓᬵᬤ᭄ᬭᬯᬳᬢᬶᬗ᭄ᬓᬸᬚᬸᬕᬢᭂᬜᬸᬄ᭛

ᬳᬵᬄᬓᬧᬦ᭄ᬓᬸᬦᬗᬶᬓᬾᬓᬳᬸᬯᬸᬲᬦ᭞
ᬫᬸᬓ᭄ᬢᬶᬤᬸᬳ᭄ᬓᬦᬶᬓᬦᬂᬧ᭄ᬭᬶᬬᬯᬶᬭᬳ᭞
ᬓᬵᬮᬫᬺᬢ᭄ᬬᬸᬫᬮᬮᬶᬲ᭄ᬢᬦᬦᬸᬫᬢ᭞
ᬢᬦ᭄ᬧᬢᬷᬦᬓᬸᬳᬸᬯᬸᬲ᭄ᬓᬲᬸᬮᬲᬸᬮ᭛

ᬰᬩ᭄ᬤᬦᬶᬂᬪ᭄ᬭᬫᬭᬫᬢ᭄ᬢᬬ‌ᬅᬧᬸᬬ᭞
ᬬᬓ᭄ᬋᬗᭃᬬᬫᬳᬸᬬᬂᬳᬢᬶᬫᬧᬦᬲ᭄᭞
ᬢᬸᬮ᭄ᬬᬧᬃᬯ᭄ᬯᬢᬲᭂᬟᭂᬂᬫᬢᬸᬦᬸᬫᬸᬭᬸᬩ᭄᭞
ᬢᬦ᭄ᬳᬦᬵᬢᬰᬭᬡᬵᬗ᭄ᬓ᭄ᬯᬫᬦᬸᬮᬸᬗ᭛

ᬫᭀᬖᬫᭀᬳᬶᬢᬳᬢᬶᬗ᭄ᬓᬸᬬᬯᬸᬮᬗᬸᬦ᭄᭞
ᬦ᭄ᬢᭀᬦᬮᬲ᭄‌ᬬᬫᬦᭂᬟᭂᬂᬫᬲᭂᬓᬭᬭᬹᬫ᭄᭞
ᬧᭀᬫᬳᬦ᭄ᬦᬶᬭᬗᬦᬗ᭄ᬕᬚᬸᬕᬓᬢᭀᬦ᭄᭞
ᬬᬓ᭄ᬧ᭄ᬭᬫᬵᬤᬓᬲᬲᬃᬢᬓᬸᬦᭂᬗᬭᬶ᭛

ᬧᬂᬦᬶᬓᬂᬓᬬᬸᬢᬶᬦᬹᬩ᭄ᬦᬶᬗᬗᬶᬦᬮᭀᬦ᭄᭞
ᬦᬃᬢ᭄ᬢᬓᬷᬬᬫᬗᬶᬕᭂᬮ᭄ᬓᬬᬸᬫᬫᬶᬚᬄ᭞
ᬤᬃᬧ᭄ᬧᬢᬂᬪ᭄ᬭᬫᬭᬫᬢ᭄ᬢᬫᬗᬶᬤᬸᬗᬶ᭞
ᬯᬾᬢ᭄ᬦ᭄ᬬᬸᬦᭂᬗ᭄ᬓᬸᬩᬭᬶᬩᬶᬦ᭄ᬦᬓᬸᬓᬩᬭᬦ᭄᭛

ᬦᬵᬢᬗᬶᬲ᭄ᬦᬶᬭᬲᬗᬵᬃᬬ᭄ᬬᬭᬖᬸᬲᬸᬢ᭞
ᬲᬦ᭄ᬥᬶᬢᬷᬩ᭄ᬭᬫᬗᭂᬮᬶᬄᬳᬢᬶᬯᬶᬧᬬᭀᬄ᭞
ᬋᬱ᭄ᬬᬫᬹᬓᬕᬶᬭᬶᬪᬷᬱᬡᬫᬲᬸᬓᭂᬢ᭄᭞
ᬦᬵᬧᬭᬦ᭄ᬦᬶᬭᬲᬰᭀᬓᬫᬲᬸᬲᬸᬧᬦ᭄᭛

᭛ᬩᬲᬦ᭄ᬢᬢᬶᬮᬓ᭛᭝᭖᭟᭑᭓᭐
 – – ⏑ | – ⏑ ⏑ | ⏑ – ⏑ | ⏑ – ⏑ | – ⏓ ᭝᭑᭔

ᬢᬢ᭄ᬓᬵᬮᬬᬃᬢᭂᬓᬭᬶᬓᬂᬕᬶᬭᬶᬋᬱ᭄ᬬᬫᬹᬓ᭞
ᬲᬸᬕ᭄ᬭᬷᬯᬰᭀᬓᬲᬶᬭᬢᬷᬩ᭄ᬭᬫᬗᭃᬦᬓᬶᬗ᭄ᬓᬶᬂ᭞
ᬲᬂᬭᬵᬫᬪᬤ᭄ᬭᬰᬭᬡᬵᬯᭂᬕᬶᬍᬗ᭄ᬓ᭄ᬯᬢᬦ᭄ᬮᬾᬦ᭄᭞
ᬦᬵᬮᬶᬂᬦᬶᬭᬵᬦ᭄ᬮᬓᬸᬫᬦᬵᬲᬓᬰᬷᬖ᭄ᬭᬫᬗ᭄ᬓᬢ᭄᭛

ᬢᬵᬫᭀᬮᬶᬭᬶᬂᬫᬮᬬᬧᬃᬯ᭄ᬯᬢᬤᬸᬃᬕ᭄ᬕᬫᬵᬯᬵᬦ᭄᭞
ᬬᬾᬓᬵᬧᬭᬦ᭄ᬦᬶᬭᬮᬯᬦ᭄ᬩᬮᬯᬵᬦᬭᬵᬓ᭄ᬯᬾᬄ᭞
ᬪᬓ᭄ᬢᬶᬦ᭄ᬬᬫᬧ᭄ᬭᬪᬸᬤᬸᬫᭂᬄᬬᬓᬩᬾᬄᬢᬸᬫᬹᬢ᭞
ᬲᬸᬕ᭄ᬭᬷᬯᬲᬵᬥᬸᬢᬸᬯᬶᬬᭀᬕ᭄ᬬᬲᬶᬯᬶᬦ᭄ᬳᬶᬟᭂᬧ᭄ᬦ᭄ᬬ᭛

ᬲᬵᬫ᭄ᬧᬸᬦ᭄ᬟᬢᭂᬂᬤᬤᬶᬓᬶᬦᭀᬦ᭄ᬢᬲᬶᬭᬂᬳᬦᬹᬫᬵᬦ᭄᭞
ᬤᬹᬢᭀᬫᬭᬵᬭᬶᬲᬶᬭᬲᬂᬭᬖᬸᬧᬸᬢ᭄ᬭᬧᬾᬢᭂᬦ᭄᭞
ᬢᬵᬢᬃᬯᬶᬳᬂᬧᬯᬦᬧᬸᬢ᭄ᬭᬓᬶᬦᭀᬦ᭄ᬮᬸᬫᬓ᭄ᬯ᭞
ᬬᬾᬓᬦ᭄ᬧᭂᬲᬢ᭄ᬦᬶᬭᬭᬶᬓᬂᬕᬕᬦᬵᬦ᭄ᬢᬭᬵᬮ᭛

ᬭᬶᬂᬋᬱ᭄ᬬᬫᬹᬓᬤᬸᬦᬸᬗᭂᬦ᭄ᬦᬶᬭᬰᬷᬖ᭄ᬭᬫᬵᬤᬺᬲ᭄᭞
ᬳᬸᬫ᭄ᬬᬸᬲ᭄ᬫᭂᬲᭂᬲ᭄‌ᬅᬗᬶᬦᬗᬶᬦ᭄ᬦᬶᬭᬩᬵᬬᬸᬩᬚ᭄ᬭ᭞
ᬰᬷᬃᬡ᭄ᬦᬾᬓᬦᬂᬓᬬᬸᬓᬢᬹᬩ᭄ᬫᬦᬦᬵᬓᬩᬾᬄᬭᬹᬕ᭄᭞
ᬲᭂᬫ᭄ᬧᬮ᭄ᬧᬧᬮ᭄ᬓᬧᬭᬧᬮ᭄ᬓᬧᬸᬧᬸᬄᬧᬸᬓᬄᬧᬸᬄ᭛

ᬧ᭄ᬭᬧ᭄ᬢᭀᬫᬲᬸᬓ᭄ᬲᬶᬭᬭᬶᬓᬂᬕᬶᬭᬶᬋᬱ᭄ᬬᬫᬹᬓ᭞
ᬫᭂᬗ᭄ᬕᭂᬧ᭄ᬫᬳᬵᬢ᭄ᬫᬲᬶᬭᬲᬶᬤ᭄ᬥᬲᬓᬵᬫᬓᬵᬫ᭞
ᬦ᭄ᬢᭀᬦ᭄ᬢᬾᬓᬲᬂᬭᬖᬸᬲᬸᬢᬵᬲᬸᬲᬸᬧᬦ᭄ᬪ᭄ᬭᬫᬦ᭄ᬢ᭞
ᬫᬗ᭄ᬲᭃᬢᬲᬂᬧᬯᬦᬧᬸᬢ᭄ᬭᬯᬯᬂᬢᬫᭀᬚᬭ᭄᭛

ᬳᬾᬲᬵᬥᬸᬤᬶᬩ᭄ᬬᬓᬶᬢᬥᬷᬭᬯᭂᬦᬂᬫᬭᬵᬗ᭄ᬓᬾ᭞
ᬅᬢ᭄ᬬᬦ᭄ᬢᬤᬸᬃᬕ᭄ᬕᬫᬦᬶᬓᬶᬂᬕᬶᬭᬶᬋᬱ᭄ᬬᬫᬹᬓ᭞
ᬲᬂᬳ᭄ᬬᬂᬫᬳᬾᬰ᭄ᬯᬭᬢᬸᬯᬶᬦ᭄ᬫᬍᬫᭂᬄᬫᬭᬵᬗ᭄ᬓᬾ᭞
ᬦ᭄ᬤ᭄ᬬᬵᬦᬸᬂᬧ᭄ᬭᬬᭀᬚᬦ‌ᬇᬓᬾᬧᬦᬸᬲᬸᬧ᭄ᬢᬓᬵᬮᬶᬄ᭛

ᬮ᭄ᬯᬶᬃᬦᬶᬂᬪᬬᬵᬢᬶᬰᬬᬭᭀᬤ᭄ᬭ‌ᬅᬦᬸᬂᬳᬦᬗ᭄ᬓᬾ᭞
ᬫᬸᬗ᭄ᬕ᭄ᬯᬶᬂᬕᬸᬳᬵᬫ᭄ᬳᬦᬢᬭᬵᬓ᭄ᬱᬲᬮᬾᬦ᭄ᬧᬶᬰᬵᬘ᭞
ᬮᬵᬯᬦ᭄ᬧᬭᬦ᭄ᬓᬭᬶᬳᬯᬦ᭄ᬢᬲᬸᬓᭂᬢ᭄ᬢᬕᬫ᭄ᬬ᭞
ᬯ᭄ᬯᬂᬮᬾᬦ᭄ᬲᬓᬾᬓᬶᬢᬢᬫᬦ᭄ᬳᬦᬯᬾᬄᬫᬭᬗ᭄ᬓᬾ᭛

ᬓ᭄ᬯᬾᬄᬲᬶᬗ᭄ᬳᬲᬵᬳᬲᬫᬸᬲᬸᬄᬦᬶᬗᬲᬶᬂᬫᬭᬵᬗ᭄ᬓᬾ᭞
ᬓ᭄ᬭᬹᬭᬵᬗᬯᬶᬢ᭄‌ᬬᬫᬯᬶᬗᬶᬢ᭄ᬫᬸᬭᬸᬗᬹᬢᬶᬓᬂᬫᭀᬂ᭞
ᬫᬗ᭄ᬕᬵ‌ᬉᬫᬸᬗ᭄ᬕᬳᬶᬭᬶᬓᬂᬕᬶᬭᬶᬤᬸᬃᬕ᭄ᬕᬫᬵᬯᬵᬦ᭄᭞
ᬯᬸᬗ᭄ᬓᬮ᭄ᬕᬮᬶᬦ᭄ᬢᬸᬗᬕᬮᬶᬂᬕᬸᬫᬸᬮᬶᬂ‌ᬇᬗᬫ᭄ᬩᬄ᭛

ᬫᬮ᭄ᬯᬵᬫᬮᭀᬓ᭄ᬧᭂᬮᬸᬓᬶᬓᬂᬮ᭄ᬯᬳᬮᬸᬗ᭄ᬓᬮᬸᬗ᭄ᬓ᭞
ᬫᭀᬍᬓ᭄‌ᬬᬓᭀᬍᬓᬓᬾᬍᬫ᭄ᬓᬸᬫᭂᬮᬾᬫᬸᬫᭂᬦ᭄ᬢᬲ᭄᭞
ᬢᬫ᭄ᬩᬶᬂᬓᬢᬫ᭄ᬩᬶᬗᬶᬗᬤᭀᬄᬬᬢᭂᬩᭂᬂᬓᬳᬫ᭄ᬩᭂᬂ᭞
ᬤᬾᬦᬶᬂᬫᬳᬵᬕᬚᬮᬦᬵᬫᬭᬤᬃᬧ᭄ᬧᬫᬤ᭄ᬬᬸᬲ᭄᭛

ᬫᬓ᭄ᬯᬾᬳᬦᬸᬂᬪᬬᬦᬶᬓᬂᬕᬶᬭᬶᬪᬷᬱᬡᬦ᭄ᬓᬾ᭞
ᬮᬵᬯᬦ᭄ᬰᬶᬮᬵᬢᬮᬢᭂᬮᬦ᭄ᬬᬫᬮᬵ‌ᬉᬮᬵᬦ᭄ᬬ᭞
ᬫᭀᬂᬫᬵᬗ᭄ᬲᬪᬓ᭄ᬱᬓᬳᬋᬧ᭄ᬦ᭄ᬬᬳᬸᬫᭃᬂᬕᬮᬓ᭄ᬦ᭄ᬬ᭞
ᬢᬦ᭄ᬯᬶᬲ᭄ᬫᬬᬦ᭄ᬧᬗᭂᬩᬸᬲᬦ᭄ᬫᬫᬶᬲᬦ᭄ᬯᬶᬱᬦ᭄ᬬ᭛

ᬦᬵᬮᬶᬂᬦᬶᬭᬂᬧᬯᬦᬧᬸᬢ᭄ᬭᬫᬲᭃᬫᬢᬓ᭄ᬯᬦ᭄᭞
ᬫᭀᬚᬃᬢᬲᬂᬭᬖᬸᬲᬸᬢᬵᬃᬧᬯᬭᬄᬭᬶᬓᬂᬤᭀᬦ᭄᭞
ᬐ‌ᬆᬃᬬ᭄ᬬᬤᭀᬦ᭄ᬫᬫᬶᬦᬶᬳᬦ᭄ᬢᬋᬗᬾᬢᬢᬗ᭄ᬲᭃ᭞
ᬫ᭄ᬯᬂᬳᬾᬢᬸᬦᬶᬂᬫᬮᬭᬲᬦ᭄‌ᬬᬢᬧᬵᬚᬭᬗ᭄ᬓ᭄ᬯ᭛

ᬓ᭄ᬬᬵᬢᬷᬂᬲᬭᬵᬢ᭄ᬤᬰᬭᬣᬧ᭄ᬭᬪᬸᬲᬃᬯ᭄ᬯᬪᭀᬕ᭞
ᬲᬮ᭄ᬯᬶᬃᬦᬶᬓᬂᬲᬸᬓᬯᬶᬰᬾᬱᬳᬦᬾᬲᬶᬭᬵᬓ᭄ᬯᬾᬄ᭞
ᬅᬓ᭄ᬯᬾᬳᬦᬓ᭄ᬦᬶᬭ‌ᬅᬭᬶᬗ᭄ᬓᬸᬬᬤᬶᬩ᭄ᬬᬰᬓ᭄ᬢᬶ᭞
ᬅᬗ᭄ᬳᬶᬂ‌ᬗ᭄ᬳᬸᬮᬸᬜ᭄ᬚᬸᬕ‌ᬅᬦᬓ᭄ᬦᬶᬭᬫᬦ᭄ᬤᬪᬵᬕ᭄ᬬ᭛

᭛᭛===ᬳᬮᬫᬦ᭄᭝᭑᭖᭙᭝᭑᭔᭐᭝ᬳᬮᬫᬦ᭄᭝᭘᭑

ᬲᬗ᭄ᬓᬾᬧᬓᭀᬦᬶᬭᬫᬭᬵᬭᬶᬗᬮᬲ᭄ᬫᬮᬗ᭄ᬖ᭄ᬬ᭞
ᬬᬾᬓᬵᬦᬶᬫᬶᬢ᭄ᬢᬫᬫᬶᬬᬦ᭄ᬧᬦᬸᬲᬸᬧ᭄‌ᬬᬓᬵᬮᬶᬄ᭞
ᬮᬸᬗ᭄ᬳᬵᬫᭂᬕᬶᬮ᭄ᬓᬫᬶᬭᬶᬗᬵᬰ᭄ᬭᬫᬲᬂᬲᬸᬢᬶᬓ᭄ᬱ᭄ᬡ᭞
ᬗ᭄ᬓᬵᬢᬢᬫᭀᬮᬳᬗᭂᬫᬶᬢ᭄ᬧᬢᬧᬦ᭄ᬧ᭄ᬭᬬᬢ᭄ᬦ᭛

ᬲᬷᬢᬵᬧ᭄ᬭᬶᬬᬵᬗ᭄ᬓᬸᬭᬲᬶᬓᬵᬢᬤᬸᬮᬸᬃᬓ᭄ᬓ᭄ᬯᬶᬗᬹᬦᬶ᭞
ᬦ᭄ᬤᬦ᭄ᬤᬸᬱ᭄ᬝᬵᬭᬵᬯᬡᬫᬮᬧ᭄ᬲᬶᬭᬰᬷᬖ᭄ᬭᬮᬸᬗ᭄ᬳᬵ᭞
ᬲᬷᬢᬵᬲᬶᬭᬾᬓᬦᬧᬶᬦᬾᬢ᭄ᬫᬫᬶᬓᬵᬫ᭄ᬧᬭᬗ᭄ᬓᬾ᭞
ᬡᬵᬳᬾᬢᬸᬦᬶᬂᬫᬲᬸᬲᬸᬧᬦ᭄ᬦᬸᬫᬳᬲ᭄ᬪ᭄ᬭᬫᬦ᭄ᬢ᭛

ᬦᭀᬚᬃᬦᬶᬭᬂᬭᬖᬸᬲᬸᬢᬵᬃᬧᬯᬭᬄᬭᬶᬓᬂᬤᭀᬦ᭄᭞
ᬫᬵᬚᬭᬚᬃᬢᬲᬸᬫᬶᬮᬶᬄᬢᬲᬶᬭᬂᬳᬦᬹᬫᬵᬦ᭄᭞
ᬐᬭᬵᬖᬯᬗ᭄ᬳᬸᬮᬸᬦᬶᬓᬾᬢᬓᬶᬦᭀᬦ᭄ᬫᬭᬵᬗ᭄ᬓᬾ᭞
ᬲᬸᬕ᭄ᬭᬷᬯᬦᬵᬫᬓᬧᬶᬭᬵᬚᬫᬓᭀᬦᬫᬾᬢ᭛

ᬧ᭄ᬭᬲ᭄ᬢᬵᬯᬬᬾᬓᬳᬸᬦᬶᬗᬦ᭄ᬳᬦᬯᬵᬦᬭᬵᬕᭃᬂ᭞
ᬰᬓ᭄ᬢᬶᬦ᭄ᬬᬢᬃᬧᬧᬟᬰᬹᬭᬗᬭᬦ᭄ᬬᬩᬵᬮᬷ᭞
ᬆᬤᬶᬢ᭄ᬬᬲᭀᬃᬢᬲᬶᬭᬤᬾᬦᬶᬓᬦᬵᬂᬧ᭄ᬭᬪᬵᬯ᭞
ᬓ᭄ᬭᭀᬥᬵᬕᬮᬓ᭄‌ᬬᬧᬭᬶᬪᬹᬢᬭᬶᬓᬾᬢᬸᬳᬦ᭄ᬓᬸ᭛

ᬲᬗ᭄ᬓᬾᬢᬓᬸᬢ᭄ᬦᬶᬭᬭᬶᬲᬂᬓᬧᬶᬭᬵᬚᬩᬵᬮᬷ᭞
ᬫᬶᬗ᭄ᬕᬢ᭄ᬲᬶᬭᭀᬫᬭᬭᬶᬓᬂᬫᬮᬬᬧ᭄ᬭᬤᬾᬰ᭞
ᬫᬧ᭄ᬭᬷᬢ᭄ᬬᬤᭀᬦᬶᬭᬫᬓᭀᬦ᭄ᬢᬲᬶᬭᭀᬫᬭᬵᬗ᭄ᬓᬾ᭞
ᬫᬳ᭄ᬬᬸᬦ᭄ᬢᬫᭀᬮᬳᬲᬸᬫᬶᬯ᭄ᬬᬲᬸᬓᬸᬦ᭄ᬢᬦᬵᬣ᭛

ᬫᬶᬢ᭄ᬭᬵᬦ᭄ᬢᬬᭀᬕ᭄ᬬᬲᬶᬭᬮᬶᬗ᭄ᬓ᭄ᬯᬦᬸᬕ᭄ᬭᬳᬵᬦ᭞
ᬆᬧᬦ᭄ᬫᬳᬵᬩᬮᬫᬳᬵᬃᬤ᭄ᬥᬶᬓᬲᬵᬥᬸᬩᬸᬤ᭄ᬥᬶ᭞
ᬢᬹᬢᬹᬢᬫᬵᬲᬶᬳᬫᬶᬢᬸᬳ᭄ᬯᬵᬲᬶᬂᬧᬓᭀᬦ᭄ᬢ᭞
ᬫᬶᬮ᭄ᬯᭀᬫᬢᬷᬤᬰᬫᬸᬓᬧ᭄ᬭᬫᬸᬓᬵᬲᬶᬭᬾᬂᬧ᭄ᬭᬂ᭛

ᬦᬵᬫ᭄ᬳᬂᬦᬸᬚᬃᬦᬶᬭᬢᬲᬗᬦᬶᬮᬵᬢ᭄ᬫᬚᬲ᭄ᬯᬷ᭞
ᬢᬵᬢᬃᬯᬶᬳᬂᬤᬰᬭᬣᬵᬢ᭄ᬫᬚᬰᬷᬖ᭄ᬭᬫᬗ᭄ᬓᬢ᭄᭞
ᬲᬵᬗ᭄ᬓᬢ᭄ᬦᬶᬭᬵᬢᬶᬰᬬᬳᬃᬱᬢᬲᬂᬳᬦᬹᬫᬵᬦ᭄᭞
ᬲᬂᬭᬵᬫᬤᬾᬯᬳᬶᬦᬶᬟᭂᬧ᭄ᬦᬶᬭᬓᬮ᭄ᬧᬯᬺᬓ᭄ᬱ᭛

ᬧ᭄ᬭᬧ᭄ᬢᬾᬂᬕᬸᬦᬸᬂᬫᬮᬬᬲᬂᬦᬺᬧᬧᬸᬢ᭄ᬭᬭᬵᬫ᭞
ᬋᬂᬋᬂᬧᬟᬵᬫ᭄ᬦᬶᬭᬧᬦᬄᬦᬶᬭᬬᬾᬓᬫᬾᬖ᭞
ᬩᬵᬮᬷᬤᬶᬯᬵᬓᬭᬲᬫᭀᬧᬰᬫᬵᬫᬢᬷᬬ᭞
ᬲᬸᬕ᭄ᬭᬷᬯᬬᬾᬓᬫᬧᬦᬲ᭄‌ᬬᬫᬗᭃᬩᬶᬓᬂᬳ᭄ᬭᬹ᭛

ᬢᬢ᭄ᬓᬷᬫ᭄ᬮᬬᬃᬧᬢᭂᬫᬸᬓᬵᬮᬶᬳᬫᭀᬂᬲᬶᬭᬵᬧᬸᬬ᭄᭞
ᬲᬵᬓ᭄ᬱ᭄ᬬᬵᬦᬶᬭᬵᬦ᭄ᬧ᭄ᬭᬣᬫᬢᬫ᭄ᬩᬬᬦᬶᬂᬧᬫᬶᬢ᭄ᬭ᭞
ᬲᬵᬫ᭄ᬧᬸᬦ᭄ᬦᬶᬭᬵᬲᬫᬬᬓᬧ᭄ᬯᬲᬳᬃᬱᬓᬵᬮᬶᬄ᭞
ᬫᬗᭂᬦ᭄ᬦᬗᭂᬦ᭄ᬢᬲᬶᬭᬓᬧ᭄ᬯᬫᬫᬾᬢᬸᬧᬵᬬ᭛

ᬦᬂᬭᬵᬫᬤᬾᬯᬫᬸᬮᬢᬶᬂᬩᬮᬯᬵᬦᬭᬵᬓ᭄ᬯᬾᬄ᭞
ᬲ᭄ᬯᬾᬙᬵᬬᬣᬵᬲᬸᬓᭀᬮᬄᬦ᭄ᬬᬲᬚᬵᬢᬶᬫᭀᬗ᭄ᬲᬶᬮ᭄᭞
ᬧᭀᬮᬄᬦ᭄ᬬᬳᬹᬂᬦ᭄ᬬᬕᬸᬫᬸᬭᬸᬄᬫᬢᬸᬭᬹᬭᬶᬓᬂᬧᬵᬂ᭞
ᬬᬾᬓᬵᬤᬸᬫᬾᬄᬦᬶᬭᬲᬸᬓᬵᬫᬕᬶᬭᬂᬢᬸᬫᭀᬦ᭄‌ᬬ᭛

ᬲᬵᬫ᭄ᬧᬸᬦ᭄ᬢᭂᬕᬸᬄᬭᬶᬓᬧᬫᬶᬢ᭄ᬭᬦᬶᬭᬵᬢᬓᬵᬮᬶᬄ᭞
ᬫᭀᬚᬃᬢᬲᬂᬧ᭄ᬭᬯᬭᬯᬵᬦᬭᬭᬵᬚᬫᬶᬢ᭄ᬭ᭞
ᬳᬾᬭᬵᬖᬯᬵᬢᬶᬰᬬᬰᬓ᭄ᬢᬶᬦᬶᬓᬂᬓᬧᬷᬦ᭄ᬤ᭄ᬭ᭞
ᬩᬵᬮᬷᬢᬫᬦ᭄ᬳᬦᬧᬟᬦ᭄ᬬᬭᬶᬓᬂᬢ᭄ᬭᬶᬮᭀᬓ᭛

ᬢᬦ᭄ᬲᬗ᭄ᬓᬭᬶᬂᬧᬭᬶᬪᬯᬾᬓᬶᬯᬸᬯᬸᬲ᭄ᬓᬸᬦᬵᬣ᭞
ᬤᬾᬦ᭄ᬬᬵᬢ᭄ᬲᬫᬶᬢ᭄ᬭᬬᬤᬸᬫᬾᬄᬗ᭄ᬳᬸᬮᬸᬦᬵᬚᬭᬵᬢᬄ᭞
ᬓᬩ᭄ᬯᬢ᭄ᬢᬶᬓᬵᬦ᭄ᬧᬶᬦᬸᬚᬶᬰᬓ᭄ᬢᬶᬦᬶᬓᬵᬲᬶᬩᬵᬮᬷ᭞
ᬩ᭄ᬬᬓ᭄ᬢᬵᬦ᭄ᬧᭂᬚᬄᬦ᭄ᬬᬢᬸᬯᬶᬤᬾᬦᬶᬧᬦᬄᬢᬰᬓ᭄ᬢᬶ᭛

ᬦ᭄ᬬᬵᬦᬸᬂᬤᬸᬫᬾᬄᬦᬶᬓᬫᬦᭂᬫ᭄ᬯᬯᬶᬰᬾᬱᬭᬶᬂᬭᬵᬢ᭄᭞
ᬲᬗ᭄ᬓᭂᬗᬦᬸᬕ᭄ᬭᬳᬦᬶᬭᬂᬫᬸᬦᬶᬗᬹᬦᬶᬫᬵᬲᬶᬄ᭞
ᬫᬗ᭄ᬓᬶᬦ᭄‌ᬬᬰᬓ᭄ᬢᬶᬯᭂᬓᬲᬦ᭄ᬦᬦᬶᬯᬵᬃᬬ᭄ᬬᬯᬷᬃᬬ᭄ᬬ᭞
ᬲᬹᬃᬬ᭄ᬬᭀᬧᬫᬦ᭄ᬬᬭᬶᬓᬦᬂᬫᬸᬲᬸᬳᬦ᭄ᬥᬓᬵᬭ᭛

ᬕ᭄ᬮᬵᬦᬗ᭄ᬳᬸᬮᬸᬦ᭄ᬫᬯᬾᬤᬶᬤᬾᬦ᭄ᬬᬢᬸᬫᭀᬦ᭄‌ᬬᬰᬓ᭄ᬢᬶ᭞
ᬢᬵᬢᬦ᭄ᬫᬗᭂᬦ᭄ᬦᬗᭂᬦᬶᬓᬧᭂᬚᬳᬦ᭄ᬬᬗᬹᬦᬶ᭞
ᬫᬗ᭄ᬓᬾᬟᬢᭂᬂᬧ᭄ᬯᬓᬶᬢᬦᬵᬣᬵᬫᭀᬖᬰᬓ᭄ᬢᬶ᭞
ᬘᬶᬢ᭄ᬢᬗ᭄ᬓᬸᬦᬶᬰ᭄ᬙᬬᬵᬯᬵᬲ᭄‌ᬬᬧᬢᬶᬦ᭄ᬬᬤᬾᬦ᭄ᬢ᭛

ᬩᬵᬮᬷᬬᬮᬵᬕᬶᬫᬫᬢᬷᬫᬦᬶᬓᭂᬧ᭄ᬕᬚᬾᬦ᭄ᬤ᭄ᬭ᭞
ᬋᬫ᭄ᬧᬓ᭄ᬋᬫᬸᬓ᭄ᬲᬢᬶᬦᭂᬧᬓ᭄ᬦ᭄ᬬᬕᬸᬦᬸᬂᬧᬲᬾᬯᬸ᭞
ᬰᬢ᭄ᬭᬸᬳ᭄ᬬᬗᬶᬦ᭄ᬤ᭄ᬭᬫᬳᬶᬱᬵᬲᬸᬭᬰᬷᬃᬡ᭄ᬦᬤᬾᬦ᭄ᬬ᭞
ᬦ᭄ᬤᬦ᭄ᬩ᭄ᬬᬓ᭄ᬢᬬᬦ᭄ᬧᭂᬚᬳᬤᬾᬦ᭄ᬢᬭᬶᬓᬂᬭᬡᬵᬗ᭄ᬕ᭛

ᬦᬵᬮᬶᬂᬦᬶᬭᭀᬫᬭᬫᬭᬄᬦᬺᬧᬧᬸᬢ᭄ᬭᬭᬵᬫ᭞
ᬲᬗ᭄ᬓᬾᬢᬓᬸᬢ᭄ᬦᬶᬭᬭᬶᬲᬂᬓᬓᬰᬓ᭄ᬢᬶᬫᬵᬦ᭄ᬢ᭞
ᬫᬳ᭄ᬬᬸᬦ᭄ᬲᬶᬭᬵᬯ᭄ᬭᬸᬳᬭᬶᬰᬓ᭄ᬢᬶᬲᬗᬵᬃᬬ᭄ᬬᬭᬵᬫ᭞
ᬧ᭄ᬭᬚ᭄ᬜᬲᬶᬭᬂᬭᬖᬸᬲᬸᬢᬵᬃᬧᬫᬦᬄᬢᬢᬮ᭄ᬢ᭄ᬭᬸᬲ᭄᭛

ᬓ᭄ᬯᬾᬄᬦ᭄ᬬᬵᬢᬢᬵᬧᬶᬢᬸᬓᬢᬹᬩ᭄ᬢᬸᬫᬸᬮᬸᬬᬶᬓᬂᬳ᭄ᬭᬹ᭞
ᬲᬸᬕ᭄ᬭᬷᬯᬓᬵᬤ᭄ᬪᬸᬢᬲᬳᬃᬱᬢᬸᬫᭀᬦᬶᬓᬂᬢᬮ᭄᭞
ᬫᬗ᭄ᬓᬢ᭄ᬲᬶᬭᬃᬧᬓᬤᬸᬮᬸᬃᬦᬺᬧᬧᬸᬢ᭄ᬭᬭᬵᬫ᭞
ᬓᬶᬱ᭄ᬓᬶᬡ᭄ᬟᬬᬾᬓᬦᬧᬭᬵᬦᬮᬸᬫᬓ᭄ᬯᬫᬗ᭄ᬤᭀᬦ᭄᭛

ᬲᬸᬕ᭄ᬭᬷᬯᬬᬚ᭄ᬗᬕᬯᬬᭂᬦ᭄ᬦᬶᬭᬭᬶᬂᬭᬡᬵᬗ᭄ᬕ᭞
ᬩᬵᬮᬷᬓᭂᬩᭀᬬᬯᬸᬦᬸᬳᬦ᭄ᬓᬳᬭᬦ᭄ᬧᬫᬷᬭᬵ᭞
ᬲᬗᬵᬃᬬ᭄ᬬᬭᬵᬖᬯᬲᬶᬭᬾᬓᬓᬶᬦᭀᬦ᭄ᬫᬬᬚ᭄ᬜ᭞
ᬢᬵᬭᬵᬲᬶᬭᬵᬪ᭄ᬬᬸᬤᬬᬪᭀᬕᬨᬮᬦ᭄ᬬᬪᬸᬓ᭄ᬢᬶᬦ᭄᭛

᭛ᬰᬶᬔᬭᬶᬡᬷ᭛᭝᭖᭟᭑᭖᭐
 ⏑ – – | – – – | ⏑ ⏑ ⏑ | ⏑ ⏑ – | – ⏑ ⏑ | ⏑ ⏓ ᭝᭑᭗

ᬲᬮᬸᬗ᭄ᬳᬲᬂᬭᬵᬫᬵᬃᬮᬓᬸᬫᬭᬭᬶᬓᬶᬱ᭄ᬓᬶᬡ᭄ᬠᬯᬶᬯᬭ᭞
ᬮᬯᬦ᭄ᬲᬂᬲᬸᬕ᭄ᬭᬷᬯᬵᬢᬶᬭᬪᬲᬲᬳᬵᬲᬂᬓᬶᬦᬲᬶᬕᬦ᭄᭞
ᬓᬢᭀᬦ᭄ᬢᬂᬮ᭄ᬬᬂᬫᬮ᭄ᬯᬵᬫ᭄ᬕᬶᬭᬶᬯᬭᬕᬸᬳᬵᬖᭀᬭᬫᬤᬍᬫ᭄᭞
ᬓᬟᬢ᭄ᬯᬦ᭄ᬲᬂᬩᬵᬮᬷᬧ᭄ᬭᬢᬶᬪᬬᬮᬯᬂᬦ᭄ᬬᬵᬤ᭄ᬪᬸᬢᬧᭂᬢᭂᬂ᭛

ᬲᬶᬭᬂᬲᬸᬕ᭄ᬭᬷᬯᬵᬕ᭄ᬬᬵᬲ᭄ᬬᬗᬶᬓᬓᬦᬶᬭᭀᬫᭂᬢ᭄ᬯᬫᬮᬕᬵ᭞
ᬳᬸᬫᬸᬂᬫᬓ᭄ᬭᬓ᭄ᬓ᭄ᬭᬹᬭᬪ᭄ᬭᬸᬓᬸᬝᬶᬓᬸᬝᬶᬮᬵᬳ᭄ᬬᬵᬫ᭄ᬲᬶᬭᬭᬶᬳᬾᬂ᭞
ᬉᬫᬗ᭄ᬓᬢ᭄ᬲᬂᬩᬵᬮᬷᬫᭂᬢᬸᬢᬲᬶᬭᬲᬗ᭄ᬓᭂᬂᬕᬶᬭᬶᬕᬸᬳᬵᬫ᭄᭞
ᬫᬍᬲ᭄ᬫᬓ᭄ᬭᬓ᭄ᬧᬹᬃᬡ᭄ᬦᬵᬂᬕᬕᬦᬢᬮᬤᬶᬕ᭄ᬤᬾᬰᬳᬶᬩᭂᬓᬦ᭄᭛

ᬳᬸᬫᬸᬂᬳᬸᬫᬺᬂᬫᬗ᭄ᬲᭃᬢᬲᬶᬭᬓᬤᬶᬢᬯ᭄ᬬᬵᬖ᭄ᬭᬫᬕᬮᬓ᭄᭞
ᬮᬯᬦ᭄ᬲᬂᬲᬸᬕ᭄ᬭᬷᬯᭀᬕ᭄ᬭᬢᬭᬓᬤᬶᬲᬶᬗ᭄ᬳᬵᬗᬺᬧᬫᬗᬂ᭞
ᬫᬲᭃᬫᬤ᭄ᬯᬦ᭄ᬤ᭄ᬯᬵᬧᬺᬧ᭄ᬫᬕᬭᬸᬢᬲᬳᬸᬢ᭄ᬓᬧ᭄ᬯᬫᬦᬶᬓᭂᬧ᭄᭞
ᬫᬦᬫ᭄ᬧ᭄ᬬᬮ᭄ᬫᬗᬺᬗ᭄ᬕᬸᬢ᭄ᬧᬟᬢᬲᬶᬭᬕᬸᬢ᭄ᬕᬹᬢᭂᬦᬩᬸᬢᭂᬂ᭛

ᬭᬸᬫᬸᬓ᭄ᬭᬹᬓ᭄ᬢᬂᬭᬫ᭄ᬩᬸᬢ᭄ᬕᬶᬦᭂᬋᬫᬸᬲᬸᬫᬸᬗ᭄ᬕ᭄ᬯᬶᬂᬧᬮᬶᬧᬶᬲᬦ᭄᭞
ᬫᬶᬗᬶᬲ᭄ᬫᬾᬗᬲ᭄ᬫᬾᬗᬵᬧᬟᬢᬓᬧᬮᬸᬄᬮᬸᬤ᭄ᬫᬗᭂᬲᭂᬲᬦ᭄᭞
ᬳᬸᬫᬶᬲ᭄ᬫᬫ᭄ᬯᬲ᭄ᬢᬂᬭᬵᬄᬤ᭄ᬭᬯᬬᬫᬧᬶᬲᬦ᭄ᬲ᭄ᬬᬸᬓ᭄ᬦ᭄ᬬᬭᬶᬧᬶᬧᬶ᭞
ᬢᬶᬩᬵᬭᬶᬂᬩᬵᬳ᭄ᬯᬮ᭄ᬯᬵᬭᬶᬟᬟᬓᬳᬭᬦ᭄ᬓᬸᬫ᭄ᬓᬸᬫᬫᬩᬵᬂ᭛

ᬫᬓᬶᬦ᭄ᬤᬃᬧ᭄ᬧᬵᬦ᭄ᬧᬧᬺ‌ᬧ᭄ᬢᬫᬗᬸᬯᬶᬮᬶᬭᬸᬂᬭᬶᬂᬓᬸᬓᬸᬫᬓᬲ᭄᭞
ᬫᬦᬶᬫ᭄ᬧ᭄ᬭᬸᬢ᭄ᬭᭀᬤ᭄ᬭᬵᬤᬺᬲ᭄ᬧᬟᬓᬲᬶᬤᭂᬓᬸᬂᬫᬗ᭄ᬤᬸᬤᬸᬢᬶᬓᬷᬲ᭄᭞
ᬳᬦᬦ᭄ᬧᬫᬺᬧ᭄ᬚᬗ᭄ᬕᬸᬢ᭄ᬧᬟᬓᬧᬶᬲᬳᬸᬢ᭄ᬳᬸᬦ᭄ᬢ᭄ᬯᬫᬗᬦᬶ᭞
ᬅᬦᬾᬓᬵᬭᬹᬧᬾᬓᬂᬓᬶᬭᬓᬶᬭᬬᬓᬧ᭄ᬯᬵᬗᬸᬢᬶᬢᬓᭂᬦ᭄᭛

ᬲᬓᬓ᭄ᬯᭂᬄᬲᬂᬬᭀᬕᬷᬫᬢᬧᬢᭂᬧᬶᬦᬶᬂᬧᬃᬯ᭄ᬯᬢᬓᬩᬾᬄ᭞
ᬫᬦᭀᬦ᭄ᬢᭀᬦ᭄ᬢᬦ᭄ᬓᬵᬦ᭄ᬢᬸᬦ᭄ᬳ᭄ᬬᬗᬦᬓᬤᬸᬮᬸᬃᬓᬧ᭄ᬯᬲᬩᬢᭂᬓ᭄᭞
ᬫᬳᬲ᭄ᬫᬵᬫᬾᬢ᭄ᬓᭂᬫ᭄ᬩᬂᬫᬭᬶᬬᬲᬓᬋᬂᬓᬧ᭄ᬯᬬᬫᬶᬮᬸ᭞
ᬲᬶᬭᬂᬫᭀᬦᬵᬫᭀᬫᭀᬫᬭᬶᬫᬸᬦᬫᬦᭀᬦ᭄ᬢᭀᬦ᭄ᬧᬟᬳᬸᬫᬸᬂ᭛

ᬧᬶᬚᬾᬃᬲᬂᬭᬵᬫᬵᬃᬢᭀᬦ᭄ᬢᬲᬶᬭᬫᬢᬭᬸᬂᬓᬧ᭄ᬯᬢᬩᭂᬢᬄ᭞
ᬢᬢᬦ᭄‌ᬯ᭄ᬭᬸᬄᬭᬶᬂᬩᬵᬮᬷᬧᬟᬧᬟᬢᬲᬸᬕ᭄ᬭᬷᬯᬚᬸᬕᬬ᭞
ᬓᬮᬾᬧ᭄ᬬᬦ᭄ᬲᬂᬭᬵᬫᬵᬃᬫᬶᬗᭂᬢᬶᬗᭂᬢᬓᭂᬦ᭄ᬫᬗ᭄ᬓᬶᬦᬮᬸᬧ᭞
ᬯᬸᬭᬸᬂᬢᬾᬓᬂᬢᬵᬗᬦ᭄ᬢᬸᬫᬶᬳᬗᬧᬢᬦ᭄‌ᬯ᭄ᬭᬸᬄᬭᬶᬗᬸᬮᬶᬳ᭛

ᬲᬶᬭᬂᬲᬸᬕ᭄ᬭᬷᬯᬵᬦ᭄ᬮᬶᬄᬢᬸᬯᬶᬓᬮᬮᬳᬗ᭄ᬓᬾᬃᬲᬶᬭᬢᭂᬓᬵ᭞
ᬅᬯᬓ᭄ᬋᬜ᭄ᬘᭂᬫ᭄ᬢᬵᬫ᭄ᬩᬶᬲ᭄ᬫᬢᬶᬲᬶᬭᬕᭂᬮᬵᬦᬵᬃᬧᬶᬦᬶᬧᬶᬢᬦ᭄᭞
ᬤᬸᬤᬸᬢ᭄ᬢᬾᬓᬵᬢᭂᬡ᭄ᬟᬲ᭄ᬦᬶᬭᬢᬸᬯᬶᬢᬶᬦᬸᬡ᭄ᬟᭂᬲ᭄ᬳᬶᬦᬧᬶᬢᬦ᭄᭞
ᬉᬫᬸᬦ᭄ᬤᬸᬃᬫᬾᬭᬂᬓᬧ᭄ᬯᬫᬮᬭᬲᬶᬭᭀᬭᬸᬓ᭄ᬫᬫᬸᬭᬸᬗᬸᬢ᭄᭛

ᬫᬸᬮᬢ᭄ᬲᬂᬭᬵᬫᬭ᭄ᬢᭀᬦ᭄ᬢᬲᬶᬭᬢᭂᬓᬭᬹᬓ᭄ᬱᬵᬃᬤ᭄ᬥᬫᬯᭂᬦᭂᬲ᭄᭞
ᬫᬲᭃᬰᬷᬖ᭄ᬭᬵᬦᭂᬫ᭄ᬩᬄᬢᬭᬶᬲᬸᬓᬸᬦᬶᬭᬂᬭᬵᬫᬯᬶᬚᬬ᭞
ᬅᬳᭀᬲ᭄ᬯᬵᬫᬷᬫᬶᬣ᭄ᬬᬵᬲᬫᬬᬓᬶᬢᬳᬵᬄᬫᬤ᭄ᬯᬭᬶᬗᬸᬚᬭ᭄᭞
ᬦ᭄ᬤ᭄ᬬᬳᬾᬢᬸᬦ᭄ᬬᬵᬢ᭄ᬢᭀᬦ᭄ᬢᭀᬦ᭄ᬧᬮᬕᬫᬫᬶᬢᬵᬢᬦ᭄‌ᬍᬓᬲᬶᬬ᭛

ᬯᬯᬂᬫᭀᬚᬃᬲᬂᬰ᭄ᬭᬷᬭᬖᬸᬲᬸᬢᬭᬶᬲᬂᬯᬵᬦᬭᬧᬢᬶ᭞
ᬦᬶᬳᬦ᭄ᬧ᭄ᬭᬲ᭄ᬢᬵᬯᬦ᭄ᬬᬵᬦ᭄ᬓᬤᬶᬢᬦᬶᬭᬧᬾᬓ᭄ᬱᬵᬓᬸᬳᬸᬫᭂᬦᭂᬂ᭞
ᬲᬾᬟᭂᬂᬢᬵᬧᬺᬧ᭄ᬢᭀᬦ᭄ᬢᭀᬦ᭄ᬓᬶᬢᬲᬤᬺᬰᬭᬹᬧᬦ᭄ᬢᬬᬧᬟ᭞
ᬭᬶᬓᬂᬩᬵᬮᬷᬢᬓ᭄‌ᬯ᭄ᬭᬸᬄᬭᬶᬓᬶᬢᬢᬸᬯᬶᬫᬗ᭄ᬓᬶᬦ᭄ᬢᬓᬢᬸᬢᬸᬭ᭄᭛

ᬦᬳᬦ᭄ᬧ᭄ᬭᬲ᭄ᬢᬵᬯᬦ᭄ᬬᬵᬓ᭄ᬓᬤᬶᬫᬮᬸᬧᬭᬶᬂᬫᬶᬢ᭄ᬭᬲᬫᬬ᭞
ᬓᬸᬦᭂᬂᬢᭀᬧᬵᬬᬵᬦ᭄ᬢᬵᬲᬯᬶᬢᬓᬶᬢᬭᭀᬡ᭄ᬟᭀᬦ᭄ᬢᭂᬗᭂᬭᬦ᭞
ᬳᬸᬯᬸᬲ᭄ᬢᬵᬘᬶᬳ᭄ᬦᬢᭀᬄᬧᬮᬕᬢᬫᬸᬯᬄᬳᬬ᭄ᬯᬫᬯᭂᬤᬶ᭞
ᬇᬓᬂᬩᬵᬮᬷᬬᬵᬢᬄᬧᭂᬚᬳᬓᬶᬢᬢᬦ᭄ᬤᬤ᭄ᬬᬧᬶᬓᭂᬦ᭛

ᬦᬳᬦ᭄ᬮᬶᬂᬲᬂᬭᬵᬫᬵᬲᬯᬶᬢᬶᬲᬶᬭᬭᭀᬡ᭄ᬟᭀᬦ᭄ᬢᬭᬶᬗᬮᬲ᭄᭞
ᬫᬮᬸᬬ᭄‌ᬫᬗ᭄ᬲᭃᬢᬗ᭄ᬢᬂᬓᬓᬦᬶᬭᬢᬩᬵᬮᬷᬫᬧᬸᬮᬶᬳ᭞
ᬢᬸᬫᬦ᭄ᬤᬂᬲᬂᬩᬵᬮᬷᬫᬮᬸᬬᬧᭂᬮᬸᬓᬫ᭄ᬭᬶᬄᬢᬫᬦᬶᬓᭂᬧ᭄᭞
ᬫᬫ᭄ᬩᭃᬗ᭄ᬧᭃᬂᬲᬂᬭᬵᬫᬵᬃᬢᬸᬚᬸᬢᬲᬶᬭᬭᬶᬂᬳ᭄ᬭᬹᬓᭂᬦᬧᬶᬲᬦ᭄᭛

᭛‌ᬇᬦ᭄ᬤ᭄ᬭᬩᬚ᭄ᬭ᭛᭝᭖᭟᭑᭗᭒
 – – ⏑ | – – ⏑ | ⏑ – ⏑ | – ⏓ ᭝᭑᭑

ᬩᬵᬮᬷᬢᬶᬩᬵᬯᬵᬦᬭᬯᬵᬡ᭄ᬟᬯᬵᬯᬸ᭞
ᬫᬵᬦᬄᬦ᭄ᬬᬫᬾᬦᭂᬄᬫᬦᭂᬳᭂᬃᬢᬬᭀᬫᬹᬭ᭄᭞
ᬫᬵᬦᬗ᭄ᬳᬸᬮᬸᬦ᭄ᬓᬧ᭄ᬯᬫᬦᬂᬯᬦᬾᬳᬦ᭄᭞
ᬟᬶᬓ᭄ᬭᬵᬫᬮᬶᬂᬲᬂᬫᬸᬦᬶᬫᭀᬦᬫᭀᬦᬶ᭛

ᬕᬾᬮᬵᬦᬲᬂᬯᬵᬦᬭᬭᬷᬫ᭄ᬚᬩᬷᬮᬷ᭞
ᬢ᭄ᬭᬸᬲ᭄ᬢᬾᬓᬦᬧ᭄ᬬᬄᬦᬶᬭᬤᬾᬦᬶᬓᬂᬳ᭄ᬭᬹ᭞
ᬲᬹᬥᬷᬭᬢᬵᬫ᭄ᬩᭂᬓ᭄ᬦᬶᬭᬰᬹᬭᬲᬵᬥᬸ᭞
ᬭᬹᬫᬦᬸᬫᬦ᭄ᬲᬂᬦᬺᬧᬧᬸᬢ᭄ᬭᬭᬵᬫ᭛

ᬳᬵᬄᬭᬵᬫᬟᬸᬃᬢ᭄ᬢᬵᬥᬫᬟᬶᬓ᭄ᬯᬶᬫᬹᬟ᭞
ᬯᬾᬰᬦ᭄ᬢᬰᬵᬦ᭄ᬢᬵᬢᬶᬰᬬᬾᬂᬓᬝᬸᬗ᭄ᬓ᭞
ᬲᬮ᭄ᬯᬶᬃᬦᬶᬓᬂᬧᬵᬧᬫᬕᭃᬂᬢᭂᬫᬸᬦ᭄ᬢ᭞
ᬆᬧᬢ᭄ᬧᬦᬄᬫᬧ᭄ᬭᬗᬢᬄᬦ᭄ᬤᬢᬦ᭄ᬮᬾᬦ᭄᭛

ᬅᬳᭀᬤᬸᬭᬵᬘᬵᬭᬢᬫᬦ᭄ᬧᬳᬷᬗᬦ᭄᭞
ᬢᬵᬢᬦ᭄ᬲᬧᬾᬓ᭄ᬱᬵᬢᬩᬧᬦ᭄ᬢᬲᬵᬥᬸ᭞
ᬤᭀᬱᬗ᭄ᬓᬸᬢᬵᬢᬦ᭄ᬳᬦᬯᬾᬄᬢᬶᬦᭀᬦ᭄ᬢ᭞
ᬆᬫᭀᬖᬘᬡ᭄ᬟᬵᬮᬫᬦᬄᬢᬫᬹᬃᬓ᭄ᬓ᭛

ᬮᬹᬓᬦ᭄ᬓᬭᬶᬯ᭄ᬭᬸᬄᬭᬶᬩᬧᬦ᭄ᬢᬗᬹᬦᬶ᭞
ᬯᬵᬮᬶᬗ᭄ᬓᬸᬢᬦ᭄ᬲᬗ᭄ᬓᬭᬶᬓᭀᬕᭂᬎᬗ᭞
ᬤᬹᬫᬾᬄᬲᬶᬭᬵᬓᭀᬦ‌ᬉᬫᬶᬗ᭄ᬕᬢᬵᬤᭀᬄ᭞
ᬲᬵᬓᬾᬓᬤᬸᬱ᭄ᬝᬦ᭄ᬢᬓᬸᬦᬂᬬᬳᬾᬢᬸ᭛

ᬚᬵᬢᬶᬗ᭄ᬓ᭄ᬯᬲᬵᬦᬓ᭄ᬫᬢᬸᬓᬷᬫ᭄ᬭᬢᭀᬯᬶ᭞
ᬤᭀᬱᬗ᭄ᬓᬸᬲᬵᬢᬸᬲ᭄ᬕᬶᬭᬶᬫᬾᬭᬸᬭᬶᬂᬕᭃᬡ᭄᭞
ᬢ᭄ᬭᬾᬱ᭄ᬡᬾᬓᬦᭀᬚᬃᬰᬶᬯᬓᭂᬦ᭄ᬧᬲᬾᬯᬸᬦ᭄᭞
ᬢᬵᬢᬦ᭄ᬧᭂᬕᬢ᭄ᬲᬵᬦᬓᬧᬦ᭄ᬤᬕᬶᬗ᭄ᬓᬸ᭛

ᬬᬮᬾᬦᬓᬸᬦ᭄ᬲᬵᬦᬓᬤᬶᬩ᭄ᬬᬬᬵᬕᭃᬂ᭞
ᬲᬵᬓᬵᬰᬮᬵᬯᬦ᭄ᬧᬺᬣᬶᬯᬷᬬᬲᬶᬄᬦ᭄ᬬ᭞
ᬬᬦ᭄ᬓ᭄ᬭᭀᬥᬫᬵᬢ᭄ᬭᬵᬗ᭄ᬤᬤᬶᬫᬺᬢ᭄ᬬᬸᬬᬵᬯᬢ᭄᭞
ᬢᬦ᭄ᬲᬗ᭄ᬰᬬᬜ᭄ᬘ᭄ᬭᭀᬮ᭄ᬫᬫᬢᬷᬬᬧᬦ᭄ᬮᬾᬦ᭄᭛

ᬬᬦ᭄ᬥᬃᬫ᭄ᬫᬦᬶᬂᬯᬂᬭᬢᬸᬰᬹᬭᬲᬵᬥᬸ᭞
ᬰᬸᬤ᭄ᬥᬵᬫᬢᬷᬰᬢ᭄ᬭᬸᬓᬍᬗ᭄ᬓᬦᬶᬂᬭᬵᬢ᭄᭞
ᬓᭂᬫ᭄ᬩᬂᬪᬝᬵᬭᬷᬧᬺᬣᬶᬯᬷᬬᬧᬹᬢ᭞
ᬢᬵᬢᬦ᭄ᬲᬮᬄᬧᬓ᭄ᬱᬓᬯᬺᬤ᭄ᬥ᭄ᬬᬦᬶᬂᬭᬵᬢ᭄᭛

ᬬᬦ᭄ᬓᬾᬯᬮᬂᬧᬡ᭄ᬟᬶᬢᬢᬹᬢᬦᬦ᭄ᬢ᭞
ᬥᬃᬫ᭄ᬫᭀᬢ᭄ᬢᬫᬵᬕᬸᬭ᭄ᬯᬦᬶᬓᬶᬂᬓᬦᬶᬱ᭄ᬝ᭞
ᬝ᭄ᬢᬫ᭄ᬩᬷᬦᬶᬗᭀᬭᬸᬓ᭄ᬫᬢᬸᬓᬃᬫᬲᬵᬦᬓ᭄᭞
ᬧᬦ᭄ᬢᭂᬲ᭄‌ᬬᬢᭀᬱᬵᬥᬫᬫᬶᬦ᭄ᬲᬮᬄᬤᬾ᭛

ᬢᭂᬓ᭄ᬯᬦ᭄ᬧ᭄ᬯᬧᬓ᭄ᬱᬦ᭄ᬢᬓᬸᬭᬂᬯᬶᬯᬾᬓ᭞
ᬲᬸᬗ᭄ᬕᬸᬄᬯᬶᬰᬾᬱᬚ᭄‌ᬜ᭄ᬗᬢᬸᬳᬸᬦ᭄ᬫᬧᬸᬗ᭄ᬕᬸᬂ᭞
ᬳᬾᬢᬸᬦ᭄ᬓᬸᬦᬶᬱ᭄ᬧ᭄ᬭᬵᬬᬢᭂᬓᬦ᭄ᬢᬲᬵᬥᬸ᭞
ᬲᬸᬗ᭄ᬲᬂᬧᬗᬯ᭄ᬭᬸᬄᬢᬬᬳᬶᬗ᭄ᬲᬓᬃᬫ᭄ᬫ᭛

ᬮᬵᬯᬦ᭄‌ᬦ᭄ᬤ᭄ᬬᬤᭀᬦᬗ᭄ᬓᬸᬓᬭᬶᬄᬧᬶᬦᬢ᭄ᬬᬦ᭄᭞
ᬬᬦ᭄ᬫᬵᬗ᭄ᬲᬓᬳ᭄ᬬᬸᬦ᭄ᬢᬓᬸᬦᭂᬂᬂ‌ᬇᬭ᭄ᬬᬵᬓᬸ᭞
ᬢᬹᬳᬸᬦ᭄ᬯᬢᭂᬓ᭄ᬧᬜ᭄ᬘᬦᬓᬵᬢᬪᬓ᭄ᬱᬦ᭄᭞
ᬦ᭄ᬤᬵᬢᬦ᭄‌ᬇᬮᬸᬂᬯ᭄ᬭᬾᬢᬶᬦᬸᬮᬓ᭄‌ᬬᬪᬓ᭄ᬱᬦ᭄᭛

ᬮᬵᬯᬦ᭄ᬧᬋᬗ᭄ᬯᬦ᭄ᬢᬤᬗᬹᬲᬸᬰᬷᬮ᭞
ᬯᭃᬦᬂᬧ᭄ᬭᬚᬵᬭᬵᬓ᭄ᬱᬓᬫᬵᬲᬶᬳᬶᬂᬭᬵᬢ᭄᭞
ᬬᬵᬲᬦ᭄ᬢᬪᬕ᭄ᬦᬾᬓ‌ᬅᬧᬦ᭄ᬧᬢᬷᬯ᭄ᬭᬾ᭞
ᬮᬹᬓᬦ᭄ᬢᬦᬾᬭᬗ᭄ᬢᬓᬭᬶ‌ᬬ᭄ᬬᬃᬭᬶᬦ᭄ᬢ᭛

ᬮᬵᬯᬦ᭄ᬧᬚᬵᬢ᭄ᬬᬗ᭄ᬓ᭄ᬯᬢᬸᬓᬃᬫᬲᬵᬦᬓ᭄᭞
ᬳᭃᬍᬫ᭄ᬳᭂᬍᬫ᭄ᬓᬧ᭄ᬯᬫᬮᬸᬬ᭄‌ᬇᬓᬵᬢᬹᬢ᭄᭞
ᬈᬓᬾᬲᬶᬲᬸᬕ᭄ᬭᬷᬯᬓᬶᬦᬵᬲᬶᬳᬦ᭄ᬢ᭞
ᬯ᭄ᬭᬾᬦᬷᬘᬰᬷᬮᬦ᭄ᬬᬢᬫᬦ᭄ᬲᬬᭀᬕ᭄ᬬ᭛

ᬩᬵᬫ᭄ᬮᬷᬦᬳᬦ᭄ᬮᬶᬂᬦᬶᬭᬫᬫ᭄ᬭᬶᬳᭀᬚᬭ᭄᭞
ᬲᬂᬰ᭄ᬭᬷᬭᬖᬸᬯ᭄ᬬᬵᬖ᭄ᬭᬫᬍ‌ᬲ᭄ᬢᬫᭀᬚᬭ᭄᭞
ᬐᬯᬵᬦᬭᬵᬫᭂᬗ᭄ᬕᭂᬧᬶᬓᬾᬯ᭄ᬭᬸᬳᬶᬂᬭᬵᬢ᭄᭞
ᬆᬓᬸᬓ᭄ᬧᬦᬄᬓᭀᬢᬓᬦᭂᬫ᭄ᬯᬧᬵᬧ᭛

ᬲ᭄ᬯᬵᬚᬵᬢᬶᬦᬶᬂ‌ᬓ᭄ᬱᬢ᭄ᬭᬶᬬᬦᬵᬢᬶᬦᬹᬢ᭄ᬓᬸ᭞
ᬢᬦ᭄ᬳᬶᬗ᭄ᬲᬢᬾᬓᬶᬦ᭄ᬧᬫᬢᬷᬓᭂᬦᬲ᭄ᬓ᭄ᬯᬾᬄ᭞
ᬲᬓ᭄ᬯᭂᬄᬦᬶᬭᬂ‌ᬓ᭄ᬱᬢ᭄ᬭᬶᬬᬗᬹᬦᬶᬧᬹᬃᬯ᭄ᬯ᭞
ᬲᬷᬭᬾᬓᬢᬹᬢᭂᬦ᭄ᬓ᭄ᬯᬶᬢᬫᬦ᭄ᬧᬤᭀᬱ᭛

ᬮᬵᬯᬦ᭄ᬓᭂᬦᬲ᭄ᬚᬵᬢᬶᬦᬶᬓᬶᬦ᭄ᬧᬶᬦᬢ᭄ᬬᬦ᭄᭞
ᬧᬶᬦ᭄ᬭᬶᬄᬮᬶᬦᬜ᭄ᬚᬓ᭄ᬓᬶᬦᬮᬵᬦ᭄ᬲᬶᬦᬸᬗ᭄ᬕᬦ᭄᭞
ᬲᬓ᭄ᬯᬾᬄᬦᬶᬓᬂᬲᬢ᭄ᬯᬳᬦᬾᬗᬮᬲ᭄ᬕᭃᬂ᭞
ᬲᬹᬰᬷᬮᬤᬸᬰ᭄ᬰᬷᬮᬯᭂᬦᬂᬬᬳᬶᬗ᭄ᬲᬦ᭄᭛

ᬓᬹᬦᭂᬂᬬᬤᬶᬦ᭄ᬫᬵᬦᬸᬱᬮᬶᬗ᭄ᬢᬢᬦ᭄‌ᬓ᭄ᬦᬲ᭄᭞
ᬢᬹᬫᬹᬢᬲᭀᬮᬄᬫᬫᬶᬚᬵᬢᬶᬦᬶᬦ᭄‌ᬯ᭄ᬯᬦ᭄᭞
ᬢᬵᬣᬵᬧᬶᬢᬦ᭄ᬤᬤ᭄ᬬᬫᬦᭂᬫ᭄ᬯᬧᬵᬧ᭞
ᬆᬧᬓ᭄ᬧᬦᬄᬗ᭄ᬯᬂᬧᬭᬤᬵᬭᬩᬸᬤ᭄ᬥᬶ᭛

ᬰᬷᬮᬦ᭄ᬢᬲᬵᬫ᭄ᬧᬸᬦ᭄ᬓᬭᬾᬗᭃᬧ᭄ᬯᬤᬾᬗ᭄ᬓᬸ᭞
ᬲᬸᬕ᭄ᬭᬷᬯᬬᬾᬓᬵᬧᬶᬦᬲᬵᬳᬓᭂᬦ᭄ᬢ᭞
ᬢᬵᬭᬵᬬᬓᬵᬲᬶᬄᬭᬲᬶᬓᬾᬦᬮᬧ᭄ᬢ᭞
ᬮᬵᬦᬵᬦᬶᬦᬶᬦ᭄ᬤᬵᬓᬶᬢᬤᬾᬦᬶᬓᬂᬭᬵᬢ᭄᭛

ᬦᬵᬮᬶᬂᬦᬶᬭᬂᬭᬵᬖᬯᬲᬢ᭄ᬬᬯᬵᬫ᭄ᬓ᭄ᬬ᭞
ᬩᬵᬮᬷᬬᬫᬾᬭᬂᬳᬸᬫᭂᬦᭂᬂᬓᬢᬸᬳ᭄ᬯᬦ᭄᭞
ᬓᬵᬢᬵᬦᭂᬳᬦ᭄ᬫᬗ᭄ᬓᬶᬦᬸᬫᬡ᭄ᬟᭂᬫᬗ᭄ᬮᬶᬄ᭞
ᬫᬫ᭄ᬭᬶᬄᬲᬶᬭᬵᬦᬫ᭄ᬩᬳᬫᬶᬦ᭄ᬢᬫᬢ᭄ᬬ᭛

ᬐᬭᬵᬖᬯᬵᬢ᭄ᬬᬦ᭄ᬢᬫᬳᬵᬃᬤ᭄ᬥᬶᬓᬦ᭄ᬢ᭞
ᬫᬵᬢᬷᬓᬲᬶᬂᬤᬸᬱ᭄ᬓᬺᬢᬤᬸᬱ᭄ᬝᬭᬶᬂᬭᬵᬢ᭄᭞
ᬓᬹᬦᬂᬢᬥᬃᬫ᭄ᬫᬦ᭄ᬢᬢᬫᬦ᭄ᬧᬳᬷᬗᬦ᭄᭞
ᬢᬦ᭄‌ᬇᬮ᭄ᬯᬫᬢ᭄ᬬᬵᬢᬳᬦᬓ᭄ᬓᬸᬤᬾᬦ᭄ᬢ᭛

ᬲᬵᬫᬗ᭄ᬓᬦᬵᬭᬶᬗ᭄ᬓᬸᬢᬲᭃᬧᬭᬗ᭄ᬓᬾ᭞
ᬲᬸᬕ᭄ᬭᬷᬯᬫᬫ᭄ᬯᬷᬢᬓᬓᬦ᭄ᬢᬫᬢ᭄ᬬ᭞
ᬓᬹᬦᬂᬢᬭᬶᬂᬚᬦ᭄ᬫᬤᭂᬮᬵᬳᬲᭀᬯᬄ᭞
ᬥᬃᬫ᭄ᬫᬷᬫ᭄ᬪᬝᬵᬭᬾᬓᬶᬢᬲᬵᬦᬓᬵᬢᬄ᭛

ᬫ᭄ᬯᬂᬢᬸᬗ᭄ᬕᬮᬵᬢᬄᬓᬳᬦᬦ᭄ᬢᬓᬵᬮᬶᬄ᭞
ᬆᬦᬸᬂᬕᬸᬦᬸᬂᬓᭀᬦᭂᬗᬸᬦᭂᬂᬓᬬᬸᬦ᭄ᬬ᭞
ᬨᬵᬮᬦ᭄ᬬᬫᬤ᭄ᬬᬦ᭄ᬬᬫᬥᬸᬦ᭄ᬬᬯᬺᬤ᭄ᬥᬶ᭞
ᬢᬃᬳᬾᬦ᭄ᬢ᭄ᬬᬬᬤ᭄ᬪᬸᬓ᭄ᬢ᭄ᬬᬬᬭᬶᬂᬤᭂᬮᬵᬳ᭛

ᬈᬓᬾ‌ᬉᬮᬳ᭄ᬓ᭄ᬯᬵᬭᬶᬲᬮᬄᬢᭂᬫᭂᬦ᭄‌ᬬ᭞
ᬦ᭄ᬤᬢᬦ᭄ᬲᬤᬾᬬᬵᬫᬓᬤᬾᬬᬤᬾᬬ᭞
ᬊᬓᬸᬃᬪᬝᬵᬭᬾᬓᬶᬢᬸᬓᬃᬓ᭄ᬓ᭄ᬯᬲᬵᬦᬓ᭄᭞
ᬢᬵᬤᬾ‌ᬅᬧᬦ᭄ᬤᬾᬯᬯᬶᬥᬷᬓᬶᬫᬗ᭄ᬤᬾ᭛

ᬮᬵᬯᬦ᭄ᬦ᭄‌ᬇᬓᬂᬤᬾᬯ‌ᬅᬘᬶᬦ᭄ᬢ᭄ᬬᬰᬓ᭄ᬢᬶ᭞
ᬢᬦ᭄ᬯᬾᬄᬓᬶᬢᬵᬦ᭄ᬢᭂᬦ᭄ᬧᬋᬗᬵᬦ᭄ᬧᬫᬸᬓ᭄ᬢ᭄ᬬ᭞
ᬦ᭄ᬬᬵᬓᬸᬓ᭄ᬭᬸᬳᬸᬦ᭄ᬫᬗ᭄ᬕᬸᬳᬓᭂᬦ᭄ᬯᬶᬪᬹᬢᬶ᭞
ᬧᬗ᭄ᬤᬾᬦᬶᬓᬂᬤᬾᬯ‌ᬅᬢᬄᬬᬢᬹᬢᬶ᭛

ᬦᬵᬮᬶᬂᬦᬶᬭᬾᬲᬂ‌ᬅᬭᬶᬯᬾᬳᬓᭂᬦ᭄ᬢᬂ᭞
ᬓᭂᬫ᭄ᬩᬂ‌ᬅᭂᬫᬵᬲ᭄‌ᬭᬶᬂᬳᬸᬮᬸᬮᬸᬄᬓᬸᬫᭂᬫ᭄ᬩᭂᬂ᭞
ᬲᬵᬫ᭄ᬧᬸᬦ᭄ᬓᬲᬶᬫ᭄ᬧᬾᬦ᭄ᬓᬯᬯᬾᬲᬗᬦ᭄ᬢᭂᬦ᭄᭞
ᬫᬹᬃᬘ᭄ᬙᬾᬓᬶᬦᬷᬙᬾᬭᬶᬳᬸᬭᬶᬧ᭄ᬦᬶᬭᬵᬲᬶᬄ᭛

ᬲᭀᬮᬶᬄᬦᬶᬭᬾᬂᬲ᭄ᬯᬃᬕ᭄ᬕᬲᬯᬃᬕ᭄ᬕᬬᬵᬯᬺᬕ᭄᭞
ᬓᬵᬤᬂᬓᬤᬂᬬᬾᬓᬫᬲᭃᬫᬦᬫ᭄ᬩᬄ᭞
ᬲᬸᬕ᭄ᬭᬷᬯᬢᬵᬢᬃᬮᬸᬧᬭᬶᬂᬲ᭄ᬯᬕᭀᬢ᭄ᬭ᭞
ᬲᬵᬲᬶᬄᬓᬟᬢ᭄ᬯᬦ᭄ᬧᬗᬲᬶᬄᬦᬶᬭᬵᬲᬶᬄ᭛

ᬲᬂ‌ᬅᬗ᭄ᬕᬤᬵᬢᬄᬬᬸᬯᬭᬵᬚᬢᬾᬓ᭞
ᬊᬢᬸᬲ᭄ᬦᬶᬭᬂᬭᬵᬖᬯᬳᬾᬢᬸᬦᬶᬂᬲᬶᬄ᭞
ᬲᬵᬫᬗ᭄ᬓᬦᬾᬓᬂᬓᬧᬶᬯᬦ᭄ᬥᬸᬯᬃᬕ᭄ᬕ᭞
ᬯᬷᬦᬾᬄᬤᭂᬫᬓ᭄ᬓᬧ᭄ᬯᬬᬣᬵᬓ᭄ᬭᬫᬦ᭄ᬬ᭛

᭛ᬫᬦ᭄ᬤᬵᬓ᭄ᬭᬵᬦ᭄ᬢ᭛᭝᭖᭟᭑᭙᭙
 – – – | – ⏑ ⏑ | ⏑ ⏑ ⏑ | – – ⏑ | – – ⏑ | ⏑ ⏓ ᭝᭑᭗

ᬫᬾᬦᬓ᭄ᬢᬵᬫ᭄ᬩᭂᬓ᭄ᬦᬶᬭᬮᬯᬦᬶᬓᬂᬯᬵᬦᬭᬵᬢ᭄ᬬᬦ᭄ᬢᬢᬸᬱ᭄ᬝ᭞
ᬓᬧ᭄ᬯᬵᬬᬵᬗ᭄ᬲᭃᬧ᭄ᬭᬡᬢᬫᬢᬢᬵᬬᬃᬧᬦᭂᬫ᭄ᬩᬄᬓᬩᬾᬄᬦ᭄ᬬ᭞
ᬫᬾᬭᬶᬂᬫᬢ᭄ᬯᬂᬢᬬᬭᬶᬲᬶᬭᬲᬂᬭᬵᬖᬯᬵᬬᬃᬧᬦᭂᬫ᭄ᬩᬄ᭞
ᬫᬗ᭄ᬲᭃᬘᬸᬡ᭄ᬟᬸᬓ᭄ᬢᬭᬶᬲᬸᬓᬸᬦᬶᬭᬂᬭᬵᬫᬫᬗ᭄ᬓᬶᬦ᭄ᬲᬳᬃᬱ᭛

ᬳᬵᬳᬷᬄᬦᬵᬣᬵᬢᬶᬰᬬᬬᬫᬕᭃᬂᬲᬶᬄᬢᬢᬵᬫᬦ᭄ᬧᬳᬶᬗᬦ᭄᭞
ᬢᬵᬢᬄᬫᬕ᭄ᬬᬵᬢᬭᬶᬧᬫᬍᬲᬵᬦᬶᬗ᭄ᬳᬸᬮᬸᬦ᭄‌ᬤ᭄ᬮᬵᬳᬲᬶᬤ᭄ᬥᬵ᭞
ᬤᬾᬦ᭄ᬬᬵᬦ᭄ᬋᬂᬋᬂ‌ᬇᬓᬶᬢᭂᬓᬳᬸᬯᬸᬲ᭄ᬤᬸᬃᬩ᭄ᬩᬮᬵᬂᬯᬵᬦᬭᬢᬷᬲ᭄᭞
ᬭᬶᬂᬮᬳ᭄ᬭᬹᬗ᭄ᬓᬵᬦ᭄ᬢᬮᬧᬲᬶᬭᬲᬂᬫᬿᬣᬶᬮᬷᬰᬢ᭄ᬭᬸᬰᬶᬃᬡ᭄ᬦᬵ᭛

᭛ᬤᭀᬥᬓᬯᬺᬢ᭄ᬢ᭛᭝᭖᭟᭒᭐᭑
 – ⏑ ⏑ | – ⏑ ⏑ | – ⏑ ⏑ | – ⏓ ᭝᭑᭑

ᬦᬷᬢᬯᬸᬯᬸᬲ᭄ᬦᬶᬭᬲᬂᬓᬧᬶᬭᬵᬚ᭞
ᬫᬶᬦ᭄ᬢᬓᬲᬶᬄᬭᬶᬦᬭᬵᬥᬶᬧᬭᬵᬫ᭞
ᬤᬸᬃᬩ᭄ᬩᬮᬦᬶᬂᬩᬮᬯᬵᬦᬭᬳᬾᬢᬸ᭞
ᬲᬂᬭᬖᬸᬧᬸᬢ᭄ᬭ‌ᬉᬫᭀᬫ᭄ᬬᬦᬸᬫᭀᬤ᭛

᭛ᬢᬦᬸᬫᬥ᭄ᬬ᭛᭝᭖᭟᭒᭐᭒
 – – ⏑ | ⏑ – ⏓ ᭝᭖

ᬲᬵᬫ᭄ᬧᬸᬦ᭄ᬲᬫᬬᬵᬢᬹᬢ᭄᭞
ᬋᬂᬋᬂᬬᬢᬳᬾᬋᬦ᭄᭞
ᬲᬸᬕ᭄ᬭᬷᬯᬫᬦᭂᬫ᭄ᬩᬄ᭞
ᬫᬫ᭄ᬯᬷᬢᬫᬶᬲᬵᬢᬵ᭛

᭛ᬫᬢ᭄ᬢᬫᬬᬹᬭ᭛᭝᭖᭟᭒᭐᭓
 – – – | – – ⏑ | ⏑ – – | ⏑ ⏑ – | ⏓ ᭝᭑᭓

ᬲᬵᬫ᭄ᬧᬸᬦ᭄ᬫᬫ᭄ᬯᬶᬢ᭄ᬰᬷᬖ᭄ᬭᬫᬸᬮᬶᬄᬲᬂᬓᬧᬶᬭᬵᬚ᭞
ᬚᬵᬯᬦ᭄ᬯᬤ᭄ᬯᬵᬯᬵᬦᬭᬫᬗ᭄ᬓᬶᬦ᭄‌ᬬᬲᬳᬃᬱ᭞
ᬭᬶᬂᬓᬶᬱ᭄ᬓᬶᬡ᭄ᬟᬵᬫᬸᬓ᭄ᬢᬶᬢᬲᬷᬭᬂᬓᬧᬶᬭᬵᬚ᭛
ᬧ᭄ᬭᬵᬧ᭄ᬢᬵᬂᬋᬂᬋᬂᬤᬃᬧ᭄ᬧ‌ᬇᬓᬂᬫᬢ᭄ᬢᬫᬬᬹᬭ᭛

᭛᭐᭛ᬲᬧ᭄ᬢᬵᬫᬲ᭄ᬲᬃᬕ᭄ᬕᬄ᭛᭐᭛
᭛ᬭᬢᭀᬥᬢ᭛᭝᭗᭟
 – ⏑ – | ⏑ ⏑ ⏑ | – ⏑ – | ⏑ ⏓ ᭝᭑᭑

ᬦ᭄ᬤᬵᬢᬢᬷᬢᬲᬶᬭᬲᬂᬓᬧᬶᬧ᭄ᬭᬪᬸ᭞
ᬪᬸᬓ᭄ᬢᬶᬢᬂᬯᬶᬱᬬᬦᬶᬃᬪᬬᬂᬫᬦᬄ᭞
ᬭᬵᬫᬮᬓ᭄ᬱ᭄ᬫᬡᬫᬸᬯᬄᬲᬶᬭᬵᬦᬸᬲᬸᬧ᭄᭞
ᬫᬵᬮ᭄ᬬᬯᬵᬦ᭄ᬕᬸᬦᬸᬗᬕᭃᬂᬧᬭᬦ᭄ᬦᬶᬭ᭛

ᬧ᭄ᬭᬵᬧ᭄ᬢᬲᬂᬧ᭄ᬭᬯᬭᬭᬵᬖᬯᬾᬂᬕᬸᬦᬸᬂ᭞
ᬰᭀᬓᬘᬶᬢ᭄ᬢᬭᬸᬫᬭᬲ᭄ᬫᬦᬄᬦᬶᬭ᭞
ᬤᬾᬦᬶᬓᬵᬗᬗᬶᬦᬮᭀᬦ᭄ᬫᬶᬭᬶᬃᬢᭂᬓ᭞
ᬟᬹᬢᬦᬶᬂᬋᬢᬸᬫᬳᬵᬕᬯᬾ‌ᬉᬦᭂᬂ᭛

ᬫᬾᬖᬫᭀᬖᬫᬧᬸᬧᬸᬮ᭄‌ᬬᬭᬶᬂᬮᬗᬶᬢ᭄᭞
ᬖᭀᬭᬖᬹᬃᬡ᭄ᬦᬶᬢᬕᭂᬋᬄᬫᬕᭂᬦ᭄ᬢᬸᬭᬦ᭄᭞
ᬢᬸᬮ᭄ᬬᬓᭂᬡ᭄ᬟᬗᬦᬶᬭᬂᬫᬦᭀᬪᬯ᭞
ᬬᬦ᭄ᬋᬗᭃᬬᬭᬸᬫᬭᬲ᭄ᬫᬦᬄᬦᬶᬭ᭛

ᬲ᭄ᬬᬸᬓ᭄ᬦᬶᬓᬂᬳᬸᬤᬦᬕᭃᬂᬦᬶᬭᬦ᭄ᬢᬭ᭞
ᬦᬵᬧᬦᬄᬦᬶᬭᬪᬝᬵᬭᬫᬦ᭄ᬫᬣ᭞
ᬢᬃᬓᬦᬶᬦ᭄ᬢᬸᬯᬶᬲᬶᬭᬂᬭᬖᬹᬢ᭄ᬢᬫ᭞
ᬦ᭄ᬤᬦ᭄ᬢᭂᬜᬸᬄᬳᬢᬶᬦᬶᬭᬵᬃᬯᬸᬮᬢ᭄‌ᬭᬶᬬ᭛

ᬇᬦ᭄ᬤ᭄ᬭᬘᬵᬧᬬᬢᬶᬦᭀᬦᬶᬭᬾᬂᬮᬗᬶᬢ᭄᭞
ᬮ᭄ᬯᬶᬃᬦᬶᬓᬵᬦ᭄ᬓᬤᬶᬭᬚᬄᬢᬫᬄᬓᬢᭀᬦ᭄᭞
ᬬᬾᬓᬮᬗ᭄ᬓᬧᬦᬶᬭᬂᬫᬦᭀᬪᬯ᭞
ᬬᬃᬧᬦᬄᬧ᭄ᬭᬶᬬᬯᬶᬬᭀᬕᬫᬸᬃᬘ᭄ᬙᬶᬢ᭛

ᬦ᭄ᬬᬾᬓᬓᬸᬦ᭄ᬢᬸᬮᬸᬫᬸᬮᬶᬄᬲᬓᬾᬲᬯᬄ᭞
ᬳᬃᬱᬬᬵᬤᬸᬮᬸᬤᬸᬮᬸᬃᬧᬟᬵᬧᬸᬢᬶᬄ᭞
ᬮᬬ᭄ᬯᬮᬬ᭄ᬯᬦᬶᬭᬫᬦ᭄ᬫᬣᬵᬚᬸᬕ᭞
ᬦ᭄ᬢᭀᬦᬶᬓᬵᬢᬓᬸᬫᭂᬢᭂᬃᬫᬦᬄᬦᬶᬭ᭛

ᬢᬃᬓᬢᭀᬦ᭄ᬯᭂᬢᬸᬪᬝᬵᬭᬪᬵᬲ᭄ᬓᬭ᭞
ᬤᬾᬦᬶᬓᬂᬚᬮᬤᬯᬺᬦ᭄ᬤᬭᬶᬂᬮᬗᬶᬢ᭄᭞
ᬬᬾᬓᬩᬸᬤ᭄ᬥᬶᬦᬶᬭᬢᬷᬓ᭄ᬱ᭄ᬡᬬᬵᬗ᭄ᬮᬶᬫᬸᬢ᭄᭞
ᬤᬾᬦᬶᬫᭀᬳᬦᬶᬭᬯᬾᬢ᭄ᬦᬶᬓᬵᬗᬸᬦᭂᬂ᭛

ᬫᬗ᭄ᬓᬶᬦᭀᬦᬾᬗᬲᭂᬓᭂᬮ᭄ᬫᬦᬄᬦᬶᬭ᭞
ᬦ᭄ᬢᭀᬦ᭄ᬓᬶᬮᬢ᭄‌ᬬᬮᬸᬫᬭᬧ᭄ᬦᬶᬭᬦ᭄ᬢᬭ᭞
ᬮᬸᬄᬢᬶᬩᬵᬓᬩᬭᬩᬲ᭄ᬲᬓᬶᬂᬫᬢ᭞
ᬥᬿᬃᬬ᭄ᬬᬦᬶᬂᬳᬢᬶᬢᬾᬗᬸᬄᬚᬸᬕᬵᬦᬶᬮᬷ᭛

ᬢᬃᬯᭂᬦᬂᬢᬸᬫᬳᭂᬦᬾᬓᬦᬂᬢᬗᬶᬲ᭄᭞
ᬓᬡ᭄ᬝᬕᬤ᭄ᬕᬤᬕᬸᬮᬹᬦᬶᬭᬵᬲᭂᬓᭂᬮ᭄᭞
ᬫᬿᬣᬶᬮᬷᬲᬶᬭᬓᬢᭀᬦ᭄ᬢᬫᬾᬦᬓ᭞
ᬦᬷᬢᬳᬾᬢᬸᬦᬶᬓᬦᬂᬢᬗᬶᬲ᭄ᬫᭂᬢᬸ᭛

ᬳᬵᬄᬲᬫᬷᬭᬡᬫᬶᬭᬶᬃᬬᬮᭀᬃᬓᬶᬤᬸᬮ᭄᭞
ᬭᬹᬫ᭄ᬦ᭄ᬬᬭᬵᬫ᭄ᬬᬲᬓᬤᬫ᭄ᬩᬯᬵᬫ᭄ᬲᬶᬢ᭞
ᬲᬂᬚᬶᬢᬾᬦ᭄ᬤ᭄ᬭᬶᬬᬳᬦᬾᬗᬮᬲ᭄ᬢᬸᬯᬶ᭞
ᬩ᭄ᬬᬓ᭄ᬢᬫᭀᬦᭂᬗᬶᬓᬦᬵᬢᬤᬾᬦᬶᬓᬵᬫ᭄᭛

ᬫᭀᬧᭂᬓᬫ᭄ᬩᭂᬓᬶᬗᬦᭀᬦ᭄ᬧᭂᬢᭂᬂᬧᭂᬧᭂᬢ᭄᭞
ᬅᬦ᭄ᬥᬓᬵᬭᬢᬫᬢᬦ᭄ᬧᬲᬶᬗ᭄ᬓᬩᬦ᭄᭞
ᬢᬸᬮ᭄ᬬᬧᬜ᭄ᬚᬭᬪᬝᬵᬭᬫᬦ᭄ᬫᬣ᭞
ᬱᬹᬓ᭄ᬱ᭄ᬫᬢᬃᬧᬕᬫᭂᬮᬦ᭄ᬓᬢᭀᬦ᭄ᬢᬸᬯᬶ᭛

ᬦ᭄ᬬᬂᬓᬸᬦᬂᬓᬸᬦᬗᬦᬗ᭄ᬕᬤᬷᬧᬬ᭞
ᬢᬃᬧᬟᭂᬫ᭄ᬧᬟᬧᬟᬵᬦ᭄ᬓᭂᬟᬧ᭄ᬓᭂᬟᬧ᭄᭞
ᬫᬗ᭄ᬭᬭᬲ᭄ᬭᬭᬲᬓᭂᬦ᭄ᬫᬦᬄᬫᬶᬩᭂᬭ᭄᭞
ᬳᬵᬄᬫᬦᬄᬓᬸᬩᬭᬶᬩᬶᬦ᭄ᬢᬸᬫᭀᬦᬶᬓᬵ᭛

ᬍᬦ᭄ᬓᬶᬮᬢ᭄ᬫᬭᬶᬫᬶᬲᬶᬫᬢᬵᬳᬸᬮᬧ᭄᭞
ᬕ᭄ᬮᬵᬦᬓᬕ᭄ᬬᬢᬓᬸᬤᬾᬦ᭄ᬬᬬᬦ᭄ᬮᬭᬧ᭄᭞
ᬢᬦ᭄ᬮᬦᬵᬧ᭄ᬯᬬᬳᬶᬮᬄᬯᬯᬂᬫᬸᬯᬄ᭞
ᬳᬵᬄᬫᬳᬵᬚᬸᬕᬬᬫᬾᬤᬶᬫᬗ᭄ᬮᬭᬾ᭛

ᬰᬩ᭄ᬤᬦᬶᬂᬦ᭄‌ᬅᬧᬓᬸᬦᬗᬂ‌ᬇᬓᬂᬕᭂᬮᬧ᭄᭞
ᬦ᭄ᬤᬦ᭄ᬢᬳᬵᬗ᭄ᬓ᭄ᬯᬶᬭᬶᬬᬰᬩ᭄ᬤᬦᬶᬂᬮᬭᬲ᭄᭞
ᬓᬵᬫᬤᬾᬯ‌ᬉᬫᬦᬄᬚᬕᬢ᭄ᬓᬩᬾᬄ᭞
ᬦ᭄ᬬᬂᬕᭂᬮᬧ᭄‌ᬉᬦᬶᬦᬶᬓᬵᬧᬦᬄᬦᬶᬭ᭛

ᬩ᭄ᬬᬓ᭄ᬢᬫᬦ᭄ᬫᬣᬲᬶᬭᬵᬫᬦᬄᬚᬕᬢ᭄᭞
ᬦ᭄ᬤᬦ᭄‌ᬭᬶᬦᬫ᭄ᬩᬸᬢᬦᭂᬫᬵᬲ᭄ᬧᬦᬄᬦᬶᬭ᭞
ᬬᬾᬓᬦᬶᬢ᭄ᬬᬮᬸᬫᬭᬧ᭄‌ᬭᬶᬓᬂᬮᬗᬶᬢ᭄᭞
ᬳᬵᬄᬫᬦᭀᬪᬯᬮᬸᬓᬦ᭄ᬢᬫᬃᬫᬗᬾᬮ᭄᭛

ᬘᬵᬢᬓᬵᬫᬸᬳᬭᬓᬹᬂᬚᬸᬕᬵᬦᬸᬦᬶ᭞
ᬳᬃᬱᬬᬦ᭄ᬲ᭄ᬬᬗᬶ‌ᬇᬓᬵᬧ᭄ᬭᬶᬬᬵᬦ᭄ᬬᬯᬾᬄ᭞
ᬫᬵᬃᬫ᭄ᬫᬤᭀᬄᬬᬲᬓᬋᬂᬫᬮᬸᬬ᭄‌ᬫᬲᭃ᭞
ᬫᭃᬤᬶᬭᬶᬂᬫᬤᬦᬯᬾᬤᬦᬵᬢᬸᬭ᭛

ᬦ᭄ᬬᬵᬗᬗᬶᬦ᭄‌ᬬᬯᬶᬦᬮᬶᬗ᭄ᬓᬸ‌ᬑᬱᬥ᭞
ᬰᬷᬢᬮᬵᬢᬶᬰᬬᬢᬷᬲ᭄ᬦ᭄ᬬᬭᬶᬂ‌ᬅᬯᬓ᭄᭞
ᬦ᭄ᬤᬵᬦᬧᬸᬬ᭄‌ᬚᬸᬕᬳᬶᬟᭂᬧ᭄ᬓᬸᬢᬃᬧᬳᬶ᭞
ᬰᬸᬃᬡ᭄ᬦᬢᬾᬓᬶᬳᬺᬤᬬᬗ᭄ᬓᬸᬬᬵᬕᭂᬲᭃᬂ᭛

ᬦ᭄ᬬᬵᬂᬫᬬᬹᬭᬬ‌ᬉᬫᬹᬭᬫᬾᬦᬓ᭞
ᬫᭀᬖᬫᭀᬭᬸᬓᬓᬸᬤᬾᬦ᭄ᬬᬬᬦ᭄ᬦ᭄‌ᬉᬦᬶ᭞
ᬯ᭄ᬭᬸᬄᬦ᭄ᬬᬬᬦ᭄ᬧ᭄ᬭᬶᬬᬯᬶᬬᭀᬕᬤᬸᬳ᭄ᬓᬶᬢ᭞
ᬫᭀᬳᬶᬢᬗ᭄ᬯᬗᬸᬫᬯᬵᬗᬸᬦᭂᬂᬫᬕᭃᬂ᭛

ᬦ᭄ᬬᬵᬗ᭄ᬳᬸᬤᬦ᭄ᬢᬦᬦᬸᬫᬵᬦᬭᬶᬂᬓᬲᬄ᭞
ᬫᬾᬤᬶᬭᬶᬂᬓᬶᬦᬯᬰᬵᬓᭂᬦᬶᬂᬮᬸᬮᬸᬢ᭄᭞
ᬢᬦ᭄ᬧᬭᬵᬃᬬ᭄ᬬᬦᬫᭂᬯᭂᬄᬦᬶᬭᬦ᭄ᬢᬭ᭞
ᬳᬵᬄᬯᬋᬕ᭄ᬕ᭄‌ᬅᬓᬸᬳᬸᬯᬸᬲ᭄‌ᬭᬶᬓᬂᬮᬭ᭛

ᬲᬂᬫᬳᬵᬫᬸᬦᬶᬳᬦᬾᬗᬮᬲ᭄ᬓᬩᬾᬄ᭞
ᬓᭃᬮᬦᬶᬂᬤᬗᬸᬤᬗᬹᬢᬢᬦ᭄‌ᬍᬕᭃ᭞
ᬯᬾᬢ᭄ᬦᬶᬓᬂᬤᬶᬯᬲᬋᬂᬋᬗᬗ᭄ᬕᭂᬕᬾᬲ᭄᭞
ᬫᭀᬳᬶᬢᬵᬢᬲᬶᬭᬮᬶᬗ᭄ᬓᬸᬢᬃᬲᬸᬓ᭛

ᬦ᭄ᬬᬵᬂᬯᬶᬳᬸᬂᬫᬸᬦᬶᬮᬯᬦ᭄ᬫᬦᬸᬓ᭄ᬳᬸᬫᬸᬂ᭞
ᬢᬸᬮ᭄ᬬᬫᬵᬢ᭄ᬬᬦ‌ᬇᬓᬂᬓᭂᬦᬾᬗᬸᬦᭂᬂ᭞
ᬫᭀᬦᬶᬢᬃᬧᬳᬸᬯᬸᬲᬦ᭄‌ᬭᬶᬓᬂᬓᬸᬍᬫ᭄᭞
ᬳᬵᬄᬢᬦᬦᬾᬭᬗᬗᬶᬤᬷᬤᬶᬫᬗ᭄ᬮᬭᬾ᭛

ᬚᬵᬦᬓᬷᬫᬧᬓᬸᬦᬂᬮᬭᬦ᭄ᬢᬯᬾᬄ᭞
ᬝᬦ᭄ᬓᬲᬄᬤᬗᬸᬤᬗᬹᬲᬓᬾᬭ᭄ᬬᬓᬸ᭞
ᬮᬵᬳᬳᭀᬮᬮᬸᬮᬮᬶᬲ᭄ᬦᬶᬓᬂᬯᬶᬥᬶ᭞
ᬯᬾᬄᬓᬶᬢᬵᬭᬶᬫᬧᬲᬵᬳᬲᬵᬳᬲ᭛

ᬢᬺᬧ᭄ᬭᬢᬾᬓᬦ‌ᬉᬦᭂᬗ᭄ᬓᬸᬢᬦ᭄ᬲᬶᬧᬶ᭞
ᬟᬸᬃᬩ᭄ᬩᬮᬵᬮᬭᬫᬢᬗ᭄ᬓᬸᬬᬦ᭄ᬯᬸᬮᬢ᭄᭞
ᬭᬶᬂᬮᬗᬶᬢ᭄‌ᬅᬣᬯᬭᬶᬂ‌ᬅᬮᬲ᭄ᬢᬸᬯᬶ᭞
ᬓᬧ᭄ᬯᬳᬾᬢᬸᬦᬶᬓᬦᬵᬗᬸᬦᭂᬂᬓᬩᬾᬄ᭛

ᬭᬶᬂᬓᬶᬤᬂᬓᬢᬸᬢᬸᬭᬶᬂᬯᬸᬮᬢ᭄ᬫᬭᬹᬫ᭄᭞
ᬭᬶᬂᬮᬶᬫᬦ᭄ᬓᬢᬸᬢᬸᬭᬶᬂ‌ᬗ᭄ᬮ᭄‌ᬉᬮᬄᬯᬕᬾᬤ᭄᭞
ᬭᬶᬂᬯᬸᬮᬦ᭄ᬓᬢᬸᬢᬸᬭᬶᬂᬫᬸᬓᬵᬩᬸᬗᬄ᭞
ᬮᬵᬄᬳᬬᬸᬦ᭄ᬢᬫᬗᬯᬾᬰᬭᬶᬗ᭄ᬳᬸᬮᬸᬦ᭄᭛

ᬯ᭄ᬯᬬ᭄‌ᬦᬶᬓᬂᬮ᭄ᬯᬳᬤᬍᬫ᭄‌ᬬᬘᬜ᭄ᬘᬮ᭞
ᬬ᭄ᬬᬃᬓ᭄ᬦ᭄ᬬᬢᬸᬮ᭄ᬬᬳᬮᬶᬲᬦ᭄ᬢᬬᬜ᭄ᬘᬮ᭞
ᬭᬫ᭄ᬩᬸᬢᬶᬂᬫ᭄ᬭᬓᬗᬶᬕᭂᬮ᭄‌ᬬᬢᬵᬓᬶᬭᬶᬲ᭄᭞
ᬩ᭄ᬬᬓ᭄ᬢᬮᬶᬗ᭄ᬓᬸᬕᭂᬮᬸᬗᬦ᭄ᬢᬬᬵᬫ᭄ᬓᬶᬮ᭛

ᬳᬗ᭄ᬲᬓᬧ᭄ᬯᬬᬫᬶᬩᭂᬃᬬᬢᬵᬗᬮᭀᬭ᭄᭞
ᬗ᭄ᬓᬵᬦᬭᬶᬂᬢᬮᬕᬫᬵᬦᬲᬦ᭄ᬧᬭ᭞
ᬯᬾᬢ᭄ᬦ᭄ᬬᬸᬦᭂᬗ᭄ᬓᬸᬳᬭᬶᬓᬵᬓᬸᬦᭂᬂᬫᬸᬦᬶ᭞
ᬦᬵᬲ᭄ᬯᬭᬦ᭄ᬢᬭᬶᬳᬶᬟᭂᬧ᭄ᬓᬸᬢᬦ᭄ᬧᬳᬶ᭛

ᬓᭀᬫᬮᬵᬂᬫᬮᬬᬫᬵᬭᬸᬢᭀᬫᬶᬭᬶᬭ᭄᭞
ᬤᬾᬯᬤᬵᬭᬸ‌ᬇᬦᬭᬲ᭄ᬦ᭄ᬬᬭᬶᬂᬂ‌ᬅᬮᬲ᭄᭞
ᬭᬹᬫ᭄ᬦ᭄ᬬᬲᬸᬫ᭄ᬭᬓᬸᬫᬭᬾᬗᬶᬭᬸᬂᬲᬸᬫᬵᬭ᭄᭞
ᬢᬸᬮ᭄ᬬᬕᬦ᭄ᬥᬦᬶᬧᬶᬧᬶᬦ᭄ᬢᬬᬓ᭄ᬳᬶᬟᭂᬧ᭄᭛

ᬓᬵᬮᬦᬶᬂᬭᬳᬶᬦᬢᬦ᭄ᬫᬓᬹᬂᬤᬳᬢ᭄᭞
ᬓ᭄ᬯᬾᬄᬢᬶᬦᭀᬦ᭄ᬓᬸᬭᬶᬗᬮᬲ᭄‌ᬬᬮᬵᬮᬦ᭞
ᬓᬵᬮᬦᬶᬂᬯᭂᬗᬶ‌ᬅᬢᬄᬫᬓᬹᬂᬢᭂᬫᭂᬦ᭄᭞
ᬢᬃᬢᬶᬦᭀᬦ᭄ᬓᬸᬢᬧᬭᬦ᭄ᬦ᭄‌ᬇᬓᬂᬫᬦᬄ᭛

ᬧ᭄ᬭᬃᬣᬦᬗ᭄ᬓᬸᬯᭂᬗᬶᬬᬾᬓᬫᬾᬗ᭄ᬕᬮ᭞
ᬦᬶᬢ᭄ᬬᬓᬵᬮᬭᬳᬶᬦᬵᬓᬸᬦᭂᬂᬮᬦᬵ᭞
ᬳᬵᬄᬮᬸᬓᬦ᭄ᬯᬶᬢᬕᭂᬮᬵᬦᬦᬶᬗ᭄ᬳᬸᬮᬸᬦ᭄᭞
ᬬᬦ᭄ᬓᬗᭂᬦᬗᭂᬦᬢᬄᬓᬶᬢᬾᬂᬓᬸᬍᬫ᭄᭛

ᬑᬓᬢᬗ᭄ᬳᬶᬗᬮᬭᬵᬗᬭᬂᬫᬓᬸᬂ᭞
ᬧᬺᬫ᭄ᬫᬓᭂᬦ᭄ᬓᬲᬸᬮᬢᬦ᭄ᬧᬶᬚᬾᬃᬧ᭄ᬯᬯᬾᬄ᭞
ᬢᬦ᭄ᬳᬦᬵᬗ᭄ᬭᬲᬲᬯᬾᬢ᭄ᬦᬶᬓᬂᬳᬸᬬᬂ᭞
ᬳᬵᬄᬯᬶᬬᭀᬕᬓᬤᬸᬭᬸᬲ᭄ᬦᬶᬭᭀᬱᬥ᭛

᭛ᬧᬺᬣ᭄ᬯᬷᬢᬮ᭛᭝᭗᭟᭓᭑
 ⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ ᭝᭑᭗

ᬦᬳᬦ᭄ᬢᬬᬢᬗᬶᬲ᭄ᬦᬶᬭᬵᬦ᭄ᬳᬦᬭᬶᬓᬂᬕᬸᬦᬸᬂᬫᬵᬮ᭄ᬬᬯᬵᬦ᭄᭞
ᬇᬓᬂᬯᭂᬗᬶᬢᬫᬃᬓᭂᬚᭃᬧ᭄ᬫᬗᬾᬦᬗᭂᬦ᭄ᬧ᭄ᬭᬶᬬᬵᬫᬿᬣᬶᬮᬷ᭞
ᬦᬶᬭᬦ᭄ᬢᬭᬲᬶᬭᬵᬦᬗᬶᬲ᭄ᬓᬧᬢᬶᬢᬷᬩ᭄ᬭᬤᬾᬦᬶᬂᬮᬭ᭞
ᬅᬳᬵᬄᬓᬤᬶᬢᬲᬾᬯᬸᬯᬃᬱ‌ᬇᬓᬦᬵᬗᬸᬦᭂᬂᬲᬓ᭄ᬱᬡ᭛

ᬦ᭄ᬤᬢᬵᬢᬶᬢ‌ᬇᬓᬂᬖᬦᬵᬕᬫᬢᭂᬓᬵᬂᬰᬭᬢ᭄ᬓᬵᬮᬯᬾᬄ᭞
ᬯᬶᬰᬸᬤ᭄ᬥᬫᬮᬶᬮᬂᬮᬗᬶᬢ᭄ᬓᬤᬶᬢᬩᬸᬤ᭄ᬥᬶᬲᬂᬧᬡ᭄ᬟᬶᬢ᭞
ᬇᬓᬂᬚᬮᬟᬢᬸᬮ᭄ᬬᬫᭀᬳᬦᬶᬭᬓᬧ᭄ᬯᬬᬵᬲᬵᬓ᭄ᬳᬶᬮᬂ᭞
ᬓᬢᭀᬦ᭄ᬳᬦᬢᬳᬗ᭄ᬲᬰᬸᬤ᭄ᬥᬓᬤᬶᬩᬸᬤ᭄ᬥᬶᬲᬢ᭄ᬯᬵᬧᬸᬢᬶᬄ᭛

ᬫᬸᬮᬢ᭄ᬢᬲᬶᬭᬲᬂᬭᬖᬹᬢ᭄ᬢᬫᬭᬶᬓᬂᬮᬗᬶᬢ᭄ᬦᬶᬃᬫ᭄ᬫᬮ᭞
ᬢᬶᬦᭀᬦ᭄ᬦᬶᬭᬪᬝᬵᬭᬘᬦ᭄ᬤ᭄ᬭᬫᬯᭂᬮᬹᬲᭂᬟᭂᬂᬧᬹᬃᬡ᭄ᬦᬫ᭞
ᬓᬤᬶᬧ᭄ᬯᬫᬸᬓᬲᬂᬧ᭄ᬭᬶᬬᬵᬚᬦᬓᬭᬵᬚᬧᬸᬢ᭄ᬭᬷᬦ᭄ᬳᬶᬟᭂᬧ᭄᭞
ᬯᬯᬂᬲᬶᬭᬓᬢᬗ᭄ᬕᬸᬳᬦ᭄ᬭᬸᬚᬭᬶᬢᬾᬓᬲᬂᬮᬓ᭄ᬱ᭄ᬫᬡ᭛

ᬅᬭᬶᬗ᭄ᬓᬸᬯᬸᬮᬢᬶᬂᬮᬗᬶᬢ᭄ᬳᬦᬢᬳᬗ᭄ᬲᬳᬃᬱᬵᬗ᭄ᬮᬬᬂ᭞
ᬫᬫᬾᬢ᭄ᬢᬮᬕᬳᬃᬱᬬᬦ᭄ᬫᬸᬦᬶᬓᬩᬾᬄᬦ᭄ᬬᬓᭀᬦᭂᬗᬸᬦᭂᬂ᭞
ᬅᬯᬵᬫ᭄ᬲ᭄‌ᬬ‌ᬇᬓᬶᬮᬳ᭄ᬭᬸᬮᬶᬗ᭄ᬓᬸᬲᬫᬬᬦ᭄ᬢᬬᬾᬓᬶᬦ᭄ᬢᭂᬓ᭞
ᬅᬳᬤ᭄ᬯᬢᬶᬓᬦᬂᬓᬧᬶᬦ᭄ᬤ᭄ᬭᬲᬫᬬᬦ᭄ᬬᬬᬵᬢᬦ᭄ᬢᬸᬳᬸ᭛

ᬮᬯᬦ᭄ᬯᭂᬦᬗᬬᬵᬧᬭᬵᬥᬦᬮᬸᬧᬵ‌ᬇᬓᬂᬯᬵᬦᬭ᭞
ᬇᬓᬵᬦᬲᬫᬬᬦ᭄ᬬᬗᬹᬦᬶᬮᬮᬸᬥᬹᬃᬢ᭄ᬢᬢᬵᬢᬦ᭄ᬢᭂᬓ᭞
ᬅᬮᬄᬧᬶᬚᬾᬭᬫᬸᬓ᭄ᬢᬶᬢᬦ᭄ᬢᭂᬗᬢᭂᬗᬮᬗᬶᬢ᭄ᬬᬵᬮᬶᬮᬂ᭞
ᬲᬢᬾᬚᬳᬦᬢᬵᬭᬓᬵᬢᬸᬯᬶᬮᬸᬓᬦ᭄ᬧ᭄ᬯᬢᬦ᭄ᬢᭀᬦᬶᬓᬸ᭛

ᬭᬶᬓᬂᬭᬳᬶᬦᬢᬃᬯᭂᬦᬂᬫᭂᬢᬸᬓᬸᬦᬂᬧᬶᬚᬾᬃᬬᬵᬢᬸᬭᬹ᭞
ᬫᬢᬂᬦ᭄ᬬᬢᬭᬶᬗᭃᬢᬶᬗᭂᬢ᭄ᬳᬬᬸᬦᬶᬓᬂᬲᬭᭀᬚᬵᬦᭂᬟᭂᬂ᭞
ᬧ᭄ᬭᬫᬵᬤᬫᬗᬶᬦᬓᬶᬦᬓ᭄ᬓᬧᬶᬚᭂᬭᬦ᭄‌ᬬᬤᬾᬦᬶᬂᬲᬸᬓ᭞
ᬅᬳᭀᬢᬦᬢᬓᬸᬢ᭄‌ᬬᬫᬶᬮ᭄ᬯᬭᬶᬓᬓᬵᬦ᭄ᬬᬩᬵᬮᬷᬦ᭄ᬧᭂᬚᬄ᭛

ᬚᬾᬦᭂᬓ᭄ᬮᬯᬦᬦᬓ᭄ᬭᬩᬶᬦ᭄ᬬᬬᬤᬸᬫᬾᬄᬦ᭄ᬬᬫᭀᬳᬵᬓᬸᬦᬂ᭞
ᬅᬭᬶᬗ᭄ᬓᬸᬮᬓᬸᬢᬵᬢ᭄ᬧᬭᬾᬭᬶᬬ‌ᬉᬲᭃᬦ᭄ᬢᬳᬬ᭄ᬯᬵᬫ᭄ᬢᬓᬸᬢ᭄᭞
ᬇᬓᬂᬧ᭄ᬮᬯᬕᬤᬸᬱ᭄ᬝᬯᬾᬳᬶᬢᬯᬸᬯᬸᬲ᭄‌ᬅᬦᬸᬂᬫᬗ᭄ᬮᬭᬾ᭞
ᬅᬧᬦ᭄‌ᬬᬭᬸᬫᬸᬳᬸᬦ᭄ᬢᬦᬢ᭄ᬯᬗᬶᬓᬶᬢᬵᬦ᭄ᬯᭂᬦᬂᬫᬤ᭄ᬯᬬ᭛

ᬧᬭᬶᬕ᭄ᬭᬳᬚᬸᬕᬾᬦᬶᬯᭃᬦ᭄ᬬᬢᬦᬗᭂᬦ᭄ᬦᬗᬾᬦ᭄ᬫᬶᬢ᭄ᬭᬬ᭞
ᬫᬕᭀᬱ᭄ᬝᬶᬫᬗᬶᬦᬸᬫ᭄ᬯᬭᬾᬕ᭄ᬫᬥᬸᬬᬮᬶᬗ᭄ᬓᬸᬫᬢ᭄ᬢᬵᬯᭂᬋ‌ᬵ᭞
ᬗ᭄ᬤᬢᬦ᭄ᬯᬯᬭᬾᬗᭃᬭᬶᬳᬾᬢᬸᬦᬶᬳᬬᬸᬦ᭄ᬬᬳᬵᬄᬫᭀᬳᬬ᭞
ᬫᬢᬂᬦ᭄ᬬᬮᬓᬸᬢᬵᬢ᭄ᬧᬭᬵᬢᬸᬚᬭᬶᬬᬦ᭄ᬫᬧᬵᬫ᭄ᬩᭂᬓ᭄ᬦᬶᬓᬵ᭛

ᬭᬖᬹᬢ᭄ᬢᬫᬦᬳᬦ᭄ᬢᬮᬶᬂᬦᬶᬭᬫᬤᭂᬕ᭄ᬢᬲᬂᬮᬓ᭄ᬱ᭄ᬫᬡ᭞
ᬯᬶᬤᬕ᭄ᬥᬯᬶᬳᬶᬓᬦ᭄ᬲᬶᬭᬵᬗᬶᬦᬓᬶᬘᬶᬢ᭄ᬢᬲᬂᬭᬵᬖᬯ᭞
ᬮᬭᬲ᭄‌ᬬᬧᬶᬦᬶᬓᬸᬮ᭄ᬦᬶᬭᬵᬃᬮᬓᬸᬫᬭᬾᬭᬶᬓᬶᬱ᭄ᬓᬶᬡ᭄ᬠᬓ᭞
ᬟᬢᬾᬂᬲᬶᬭᬭᬶᬓᬂᬕᬸᬳᬵᬓᬩᬮᬲᬄ‌ᬇᬓᬂᬯ᭄ᬭᬾᬫᬸᬮᬢ᭄᭛

ᬓᬧᬶᬧ᭄ᬭᬯᬭᬫᬵᬫ᭄ᬭᬸᬢᬶᬧ᭄ᬭᬡᬢᬬᬃᬧᬦᬸᬗ᭄ᬲᬸᬂᬫᬲᭃ᭞
ᬱᬕᭀᬭᬯᬲᬶᬭᬵᬃᬧᬓᭀᬦ᭄ᬢᬢᬸᬫᬫᬵᬭᬶᬗᬪ᭄ᬬᬦ᭄ᬢᬭ᭞
ᬫᬲᬸᬓ᭄ᬲᬶᬭᬲᬗᬵᬃᬬ᭄ᬬᬮᬓ᭄ᬱ᭄ᬫᬡᬓᬧᬷᬦ᭄ᬤ᭄ᬭᬰᬷᬖ᭄ᬭᬵᬃᬧᬋᬓ᭄᭞
ᬫᬦᭂᬫ᭄ᬩᬳᬸᬫᬸᬲᬧ᭄ᬮᬾᬩᬹᬦᬶᬲᬸᬓᬸᬲᬂᬲᬸᬫᬶᬢ᭄ᬭᬵᬢ᭄ᬫᬚ᭛

ᬗ᭄ᬳᬸᬮᬸᬦ᭄ᬦ᭄‌ᬇᬓᬶᬧᬢᬶᬓ᭄ᬧ᭄ᬭᬫᬵᬤᬫᬗᬶᬦᬓ᭄ᬓ᭄‌ᬇᬦᬓ᭄ᬢᬓ᭄ᬧᬭ᭞
ᬓ᭄ᬱᬫᬵᬓᭂᬦᬢᭂᬫᭂᬦ᭄‌ᬗ᭄ᬳᬸᬮᬸᬦ᭄ᬦ᭄‌ᬇᬓᬶᬓᬢᬸᬳ᭄ᬯᬦ᭄ᬳᬵᬭᬄ᭞❌
ᬅᬮᬄᬧᬶᬚᬾᬭᬫᬸᬓ᭄ᬢᬶᬪᭀᬕᬧᬗᬲᬶᬄᬢᬢᬾᬓᬶᬦ᭄ᬓᬩᬾᬄ᭞
ᬢᭂᬓᬵᬂᬲᬫᬬᬮᬳ᭄ᬭᬸᬢᬓ᭄ᬫᬗᭂᬦᬗᭂᬦ᭄ᬲᬯᬾᬢ᭄ᬦᬶᬂᬚᭂᬦᭂᬓ᭄᭛

ᬦᬶᬳᬦ᭄‌ᬗ᭄ᬳᬸᬮᬸᬦᬓᭀᬦᬯᬵᬦᬭᬮᬸᬫᬓ᭄ᬯᬢᬦ᭄ᬲᬗ᭄ᬰᬬᬦ᭄᭞
ᬇᬓᬂᬯ᭄ᬭᬬᬢᬕᭂᬦ᭄ᬓᬩᬾᬳᬸᬫᬳᬲᬾᬂᬕᬸᬦᬸᬂᬭᬶᬂᬂ‌ᬅᬮᬲ᭄᭞
ᬧᬶᬭᬂᬲᬸᬓᭂᬢᬦᬶᬂᬂ‌ᬅᬮᬲ᭄ᬲᬸᬲᬸᬧᬦᬦ᭄ᬬᬓᬧ᭄ᬯᬵᬫ᭄ᬭᬶᬳ᭞
ᬅᬲᬶᬂᬲᬓᬳᬦᬦ᭄ᬦᬶᬭᬂᬚᬦᬓᬭᬵᬚᬧᬸᬢ᭄ᬭᬷᬦ᭄ᬧᬭᬵ᭛

᭛ᬰᬵᬃᬤ᭄ᬤᬹᬮᬯᬶᬓ᭄ᬭᬷᬟ᭄ᬢ᭛᭝᭗᭟᭔᭓
 – – – | ⏑ ⏑ – | ⏑ – ⏑ | ⏑ ⏑ – | – – ⏑ | – – ⏑ | ⏓ ᭝᭑᭙

ᬲᬂᬲᬸᬕ᭄ᬭᬷᬯᬦᬳᬦ᭄ᬢᬮᬶᬂᬦᬶᬭᬭᬶᬲᬂᬲᭀᬫᬶᬢ᭄ᬭᬫᬦ᭄ᬓᬢ᭄ᬲᬶᬭ᭞
ᬗ᭄ᬓᭀᬦ᭄ᬢᬾᬓᬂᬩᬮᬯᬵᬦᬭᬵᬫ᭄ᬭᬶᬳᬓᬩᬾᬄᬢᬵᬢᬦ᭄ᬳᬦᬷᬓᬵᬦ᭄ᬢᬸᬦ᭞
ᬰᬷᬖ᭄ᬭᬵᬂᬯ᭄ᬭᬾ‌ᬇᬦᬢᬕ᭄ᬟᬢᭂᬂᬓᬓᬸᬭᬸᬢᬸᬕ᭄ᬫᬗ᭄ᬲᭃᬓᬩᬾᬄᬫᬗ᭄ᬭᬓᭂᬢ᭄᭞
ᬲᬂᬲᭀᬫᬶᬢ᭄ᬭᬫᬤᭂᬕ᭄ᬲᬶᬭᬵᬗ᭄ᬤᬸᬮᬸᬭᬓᭂᬦ᭄ᬲᬂᬲᬸᬕ᭄ᬭᬶᬯᬵᬕ᭄ᬬᬵᬲᬶᬭ᭛

ᬰᬷᬖ᭄ᬭᬧ᭄ᬭᬵᬧ᭄ᬢᬭᬶᬫᬵᬮ᭄ᬬᬯᬵᬦ᭄ᬤᬤᬶᬫᬲᭃᬘᬸᬡ᭄ᬟᬸᬓ᭄ᬲᬶᬭᬂᬭᬵᬖᬯ᭞
ᬲᬂᬲᬸᬕ᭄ᬭᬷᬯᬳᬸᬯᬸᬲ᭄ᬫᬦᭂᬫ᭄ᬩᬳᬸᬫᬋ‌ᬓ᭄ᬢᬂᬯ᭄ᬭᬾᬓᬩᬾᬄᬫᬗᬺᬧ᭞
ᬲᬵᬫ᭄ᬧᬸᬦ᭄ᬬᬵᬦ᭄ᬧ᭄ᬭᬡᬢᬵᬦ᭄ᬧᬮᬸᬗ᭄ᬕᬸᬳᬩᬸᬓᬸᬄᬫᬢ᭄ᬯᬂᬢᬸᬫᬸᬗ᭄ᬓᬸᬮ᭄ᬓᬩᬾᬄ᭞
ᬤᬾᬦ᭄ᬬᬵᬃᬢᭀᬦ᭄ᬲᬶᬭᬲᬂᬓᬧ᭄‌ᬝ᭄ᬰ᭄ᬯᬵᬭᬫᬲᭂᬫᭀᬚᬃ‌ᬇᬲᬂᬭᬵᬖᬵᬯ᭛❌

ᬳᬾᬦᬵᬣᬵᬓ᭄ᬱᬫᬰᬷᬮᬦᬶᬗ᭄ᬳᬸᬮᬸᬦᬧᬦ᭄ᬢᬦ᭄ᬬᬸᬓ᭄ᬢᬶᬫᬤ᭄ᬯᬾᬗᬸᬚᬭ᭄᭞
ᬢᬦ᭄‌ᬯ᭄ᬭᬸᬄᬭᬶᬂᬲᬫᬬᬵᬦ᭄ᬢᭂᬓᬵᬗᬶᬦᬓᬶᬦᬓ᭄ᬫᭂᬗ᭄ᬕᭂᬧ᭄ᬓᬺᬢᬚ᭄ᬜᬗ᭄ᬳᬸᬮᬸᬦ᭄᭞
ᬢᬦ᭄ᬓᬶᬗ᭄ᬓᬶᬂᬂ‌ᬉᬧᬓᬵᬭᬢᬦ᭄‌ᬅᬗᭂᬦᬗᭂᬦ᭄ᬬᬵᬢᬵᬮᬸᬧᬵᬫ᭄ᬮᬄᬚᬾᬦᭂᬓ᭄᭞
ᬚᬵᬢᬷᬫᬹᬟᬫᬶᬦᬶᬢ᭄ᬭᬢᬦ᭄‌ᬯ᭄ᬭᬸᬳᬶᬦᬶᬯᭃᬢᬦ᭄ᬗᬾᬄᬕᬸᬫᬦ᭄ᬢ᭄ᬬᬵᬗᬶᬯᭂ᭛

ᬮᬵᬯᬦ᭄ᬚᬵᬢᬶᬦᬶᬓᬂᬯ᭄ᬬᬫᭀᬳᬢᬸᬫᭂᬫᬸᬂᬪᭀᬕᬵᬯᭂᬋ‌ᬵᬬᬵᬮᬸᬧ᭞
ᬢᬦ᭄‌ᬯ᭄ᬭᬸᬄᬭᬶᬂᬫᬗᬦᬸᬕ᭄ᬭᬳᬾᬬᬫᬳᬶᬯᬂᬲᬓ᭄ᬢᬾᬗᬶᬦᬓ᭄ᬓᬾᬯᬮ᭞
ᬦ᭄ᬤᬦ᭄ᬮᭀᬢᬢ᭄ᬬᬦᬭᬾᬦ᭄ᬤ᭄ᬭᬭᬶᬗ᭄ᬳᬸᬮᬸᬦᬧᬦ᭄ᬫᬹᬟᬵᬢᬶᬫᬹᬟᬵᬥᬫ᭞
ᬲᬗ᭄ᬓᬾᬧᬾᬢ᭄ᬦᬭᬦᬵᬣᬳᬾᬢᬸᬦᬶᬢᬸᬢᬸᬃᬦᬶᬂᬫᬹᬟᬬᬾᬓᬶᬦ᭄ᬢᭂᬓ᭛

ᬦᬵᬮᬶᬂᬲᬂᬓᬧᬶᬭᬵᬚᬢᬸᬱ᭄ᬝᬲᬶᬭᬲᬂᬭᬵᬫᬵᬗᬺᬗᭃ‌ᬅᬓ᭄ᬱᬫ᭞
ᬦ᭄ᬢᭀᬦ᭄ᬢᬂᬯ᭄ᬭᬾᬫᬰᬶᬮᬵᬲᭂᬲᭂᬓ᭄‌ᬬᬳᬶᬩᭂᬓᬦ᭄ᬢᬾᬓᬂᬕᬸᬦᬸᬂᬫᬵᬮ᭄ᬬᬯᬵᬦ᭄᭞
ᬩ᭄ᬬᬓ᭄ᬢᬂᬭᬵᬯᬡᬰᬷᬃᬡ᭄ᬦᬤᬾᬦᬶᬓᬓᬩᬾᬳᬵᬧᬦ᭄ᬫᬳᬵᬰᬓ᭄ᬢᬶᬬ᭞
ᬦᬷᬮᬶᬂᬲᬂᬭᬖᬸᬧᬸᬢ᭄ᬭᬢᬺᬧ᭄ᬢᬶᬫᬸᬮᬢᬶᬂᬯ᭄ᬭᬾᬯᬷᬭᬲᬵᬫ᭄ᬧᬸᬦ᭄ᬢᭂᬓ᭛

ᬢᬢ᭄ᬓᬵᬮᬵᬦ᭄ᬧᬲᬫᬹᬳᬢᬂᬓᬧᬶᬩᬮᭀᬫᬗ᭄ᬲᭃᬢᬲᬂᬫᬵᬫ᭄ᬭᬸᬢᬶ᭞
ᬫ᭄ᬯᬂᬦᬷᬮᬵᬗ᭄ᬕᬤᬚᬵᬫ᭄ᬩᬯᬵᬦ᭄ᬕᭂᬦᭂᬧᬦᬸᬂᬓᬢ᭄ᬯᬂᬦᬶᬓᬂᬯᬵᬦᬭ᭞
ᬯᬷᬭᭀᬢ᭄ᬲᬵᬳᬘᬢᬸᬲ᭄ᬲᬫᬸᬤ᭄ᬭᬚᬸᬕᬭᬶᬂᬯᬷᬭᬵᬢᬶᬕᬫ᭄ᬪᬷᬭᬬ᭞
ᬬᬾᬓᬵᬦᬸᬂᬯᬶᬦᬭᬄᬦᬶᬭᬂᬓᬧᬶᬧᬢᬷᬲᬸᬕ᭄ᬭᬷᬯᬫᭀᬚᬃᬲᬶᬭ᭛

ᬐᬦᬷᬮᬵᬗ᭄ᬕᬤᬚᬵᬫ᭄ᬩᬯᬵᬦ᭄ᬮᬓᬸᬢᬢᬹᬢ᭄ᬤᬹᬢᬭᬶᬲᬂᬫᬵᬫ᭄ᬭᬸᬢᬶ᭞
ᬬᬦ᭄ᬩ᭄ᬬᬓ᭄ᬢᬵᬳᬦᬲᬂᬦᬭᬾᬦ᭄ᬤ᭄ᬭᬖᬭᬶᬡᬷᬰ᭄ᬭ᭄ᬢᬵᬭᬶ‌ᬍᬗ᭄ᬓᬵᬧᬹᬭᬶ᭞❌
ᬦᬵᬳᬦ᭄ᬤᭀᬦᬦᬶᬳᬦ᭄ᬳᬯᬦ᭄ᬢᬫᬗᬶᬤᬸᬮ᭄ᬲᬗ᭄ᬓᬾᬭᬶᬓᬂᬫᬵᬮ᭄ᬬᬯᬵᬦ᭄᭞
ᬢᬫ᭄ᬩᬄᬢᬂᬕᬶᬭᬶᬧᬵᬃᬰ᭄ᬰ᭄ᬯᬢᭀᬄᬮᬓᬸᬫᬸᬯᬄᬢᭀᬦ᭄ᬢᬂᬢᬲᬶᬓ᭄ᬮᭀᬃᬓᬶᬤᬸᬮ᭄᭛

ᬲᬵᬫ᭄ᬧᬸᬦ᭄ᬬᬵᬦ᭄ᬳᬮᬶᬯᬢ᭄‌ᬭᬶᬓᬂᬚᬮᬥᬶᬢᭀᬦ᭄ᬢᬾᬓᬂᬲᬸᬯᬾᬮᬵᬘᬮ᭞
ᬬᬧ᭄ᬯᬦ᭄ᬧ᭄ᬭᬵᬧ᭄ᬢᬢᭂᬓᬵᬗ᭄ᬳᬶᬦᭂᬧ᭄ᬚᬕᬚᬕᬵᬬᬢ᭄ᬦᬵᬫᬕᬦ᭄ᬢ᭄ᬬᬵᬢᬸᬭᬹ᭞
ᬅᬓ᭄ᬯᬾᬄᬭᬵᬓ᭄ᬱᬲᬲᬵᬳᬲᬾᬂᬯᭂᬗᬶᬫᬳᬲ᭄ᬬᬾᬓᬵᬦ᭄ᬓᬬᬢ᭄ᬦᬵᬓᭂᬦ᭄᭞❌
ᬫ᭄ᬯᬂᬲᬂᬰ᭄ᬭᬷᬚᬦᬓᬵᬢ᭄ᬫᬚᬵᬢᬶᬗᭂᬢᬶᬗᭂᬢ᭄‌ᬭᬶᬂᬭᬵᬚ᭄ᬬ‌ᬍᬗ᭄ᬓᬵᬧᬸᬭ᭛

ᬢᬵᬢᬦ᭄ᬯᬵᬓ᭄ᬧ᭄ᬭᬓᬝᬵᬬᬤᬶᬦ᭄‌ᬢ᭄ᬲ᭄ᬫᬸᬫᬳᬤᬾᬯᬶᬲᬷᬭᬂᬫᬿᬣᬷᬮᬶ᭞❌
ᬬᬢ᭄ᬦᬵᬢᬄᬲᬸᬲᬸᬧᬶᬂᬧᬓᬸᬯ᭄ᬯᬦᬢᬶᬢᬶᬧ᭄ᬢᬶᬜ᭄ᬚᭀᬦ᭄ᬯᬸᬮᬢ᭄ᬮᭀᬃᬓᬶᬤᬸᬮ᭄᭞
ᬬᬧ᭄ᬯᬦ᭄ᬓᬵᬯᬶᬢᬦᭀᬦᬦᬓ᭄‌ᬓ᭄ᬚᭂᬩᬶᬫᬓᬹᬂᬫᭀᬦᭂᬂᬢᬸᬯᬷᬬᬵᬦᬗᬶᬲ᭄᭞
ᬢᬵᬗ᭄ᬲᭃᬢᬓ᭄ᬯᬦᬶᬮᬾᬦ᭄ᬬᬤᬶᬦ᭄ᬳᬦᬲᭂᬟᭂᬂᬫᭀᬚᬭᬸᬚᬃᬋᬗ᭄ᬯᬓᬾᬦ᭄᭛

ᬦᬵᬮᬶᬂᬲᬂᬧ᭄ᬭᬯᬕᬵᬥᬶᬭᬵᬚᬲᬸᬫᬶᬮᬶᬄᬫᭀᬚᬃᬢᬲᬂᬭᬵᬖᬯ᭞
ᬐᬲᬂᬫᬵᬭᬸᬢᬶᬬᬢ᭄ᬦᬬᬢ᭄ᬦᬢᬓᬶᬢᬾ‌ᬍᬗ᭄ᬓᬵᬧᬸᬭᬵᬫ᭄ᬭᬶᬄᬫ᭄ᬭᬶᬳ᭞
ᬲᬶᬫ᭄ᬲᬶᬫ᭄ᬓ᭄ᬯᬷᬓᬶᬯᬯᬦ᭄ᬢᬯᭃᬳᬓᭂᬦᬬᬢ᭄ᬧᬗ᭄ᬕᬸᬄᬲᬶᬭᬂᬫᬿᬢᬶᬮᬷ᭞
ᬤᭀᬦᬦ᭄ᬬᬧ᭄ᬭᬘᬬᬵᬦᬶᬭᬾᬓᬶᬢᬓᬶᬦᭀᬦ᭄ᬓᭀᬦ᭄ᬤᬹᬢᬲᬾᬗ᭄ᬓᬾᬭ᭄ᬬᬓᬸ᭛

ᬦᬵᬮᬶᬂᬲᬂᬦᬺᬧᬭᬵᬖᬯᬓ᭄ᬭᬫᬫᬤᭂᬕ᭄ᬮᬸᬗ᭄ᬳᬵᬢᬲᬂᬫᬵᬭᬸᬢᬶ᭞
ᬫ᭄ᬯᬂᬦᬷᬮᬵᬗ᭄ᬕᬤᬚᬵᬫ᭄ᬩᬯᬵᬦ᭄ᬳᬦᬧᬢᬂᬓᭀᬝᬷᬓᬦᬂᬯ᭄ᬭᬾᬢᬸᬫᬹᬢ᭄᭞
ᬮᬸᬫ᭄ᬧᬢ᭄ᬦ᭄‌ᬬ᭄ᬩ᭄ᬗ᭄ᬕᬵᬕᬦᬦ᭄ᬢᬵᬭᬮᬓᬸᬫᭂᬮᬩ᭄ᬭᬫ᭄ᬩᬸᬢ᭄ᬦ᭄ᬬᬫᬯ᭄ᬬᬂᬓᬵᬩᬾᬄ᭞❌
ᬢᬸᬮ᭄ᬬᬵᬤᬶᬢ᭄ᬬᬲᬓᭀᬝᬶᬢᬶᬓ᭄ᬱ᭄ᬡᬫᬧᬦᬲ᭄ᬰᬓ᭄ᬢᬶᬦ᭄ᬬᬢᬾᬚᭀᬧᬫ᭛

ᬮᬸᬗ᭄ᬳᬵᬂᬤᬹᬢᬫᬤᭂᬕ᭄ᬢᬲᬂᬰᬢᬩᬮᬶᬯ᭄ᬭᬾᬰᬓ᭄ᬢᬶᬰᬶᬖ᭄ᬭᬵᬗᬮᭀᬭ᭄᭞
ᬗ᭄ᬓᬵᬦᬾᬂᬧᬰ᭄ᬙᬶᬫᬤᬾᬰᬬᬾᬓᬧᬶᬦᬭᬦ᭄ᬤᬾᬲᬂᬲᬸᬲ᭄ᬩᬾᬦᬵᬃᬮᬓᬸ᭞
ᬯᬾᬢᬸᬦ᭄ᬥᬾᬰᬧᬭᬦ᭄ᬦᬶᬭᬂᬯᬶᬦᬢᬯᬾᬢ᭄ᬦᬶᬂᬕ᭄ᬬᬵᬮᬸᬫᬸᬫ᭄ᬧᬢ᭄ᬓᬩᬾᬄ᭞
ᬮᬵᬯᬦ᭄‌ᬯ᭄ᬭᬾᬰᬢᬓᭀᬝᬶᬲᬗ᭄ᬓ᭄ᬬᬬᬢᬸᬫᬹᬢ᭄ᬰᬃᬤ᭄ᬤᬷᬮᬯᬶᬓ᭄ᬭ᭄™ᬟᬷᬢ᭛❌

᭛ᬢ᭄ᬯᬭᬶᬢᬕᬢᬶ᭛᭝᭗᭟᭕᭕
 ⏑ ⏑ ⏑ | ⏑ – ⏑ | ⏑ ⏑ ⏑ | ⏓ ᭝᭑᭐

ᬅᬣᬮᬸᬫᬓᬸᬂᬯ᭄ᬭᬬᬲᬲᬭᬦ᭄᭞
ᬲᬓᬭᬶᬧᬓᭀᬦ᭄ᬭᬖᬸᬢᬦᬬ᭞
ᬢᬸᬘᬧᬢᬶᬓᬂᬯᬢᭂᬓᬗᬶᬤᬸᬮ᭄᭞
ᬫᬓᬚᬸᬭᬸᬲᬂᬧᬯᬦᬲᬸᬢ᭛

ᬓ᭄ᬭᬫᬢᭂᬓᬢᬂᬓᬧᬶᬩᬮᬭᬶᬂ᭞
ᬕᬶᬭᬶᬯᬭᬯᬶᬦ᭄ᬥ᭄ᬬᬬᬫᬭᬸᬳᬸᬭ᭄᭞
ᬫᬺᬕᬧᬢᬶᬲᬶᬗ᭄ᬳᬬᬫᬢᬓᬸᬢ᭄᭞
ᬫᬓᬩᬮᬲᬄᬢ᭄ᬯᬭᬶᬢᬕᬢᬶ᭛

ᬰᬶᬓᬭᬦᬶᬓᬂᬕᬶᬭᬶᬩᬶᬱᬫ᭞
ᬯ᭄ᬯᬭᬓᬮᬶᬮᬸᬗ᭄ᬓᬳᬦᬚᬸᬭᬂ᭞
ᬮ᭄ᬯᬳᬤᬍᬫᬤ᭄ᬪᬸᬢᬬᬢᬺᬩᬶᬲ᭄᭞
ᬳᬮᬶᬯᬢᬦᬶᬂᬧ᭄ᬭᬯᬕᬩᬮ᭛

ᬧᬟᬬᬳᬸᬫᬸᬂᬭᬶᬓᬦᬗᬮᬲ᭄᭞
ᬫᬓᬓᬭᬲᬵᬓ᭄‌ᬬᬫᬲᬸᬲᬸᬧᬦ᭄᭞
ᬳᬭᬶᬯᬭᬲᬶᬗ᭄ᬳᬓᬧᭂᬮᬾᬗᭂᬦ᭄᭞
ᬓᬧᬢᬸᬮᬶᬓᬧ᭄ᬯᬬᬫᬮᬬᬹ᭛

ᬲᬓᬭᬶᬲᬸᬓᭂᬢ᭄ᬦᬶᬓᬦᬗᬮᬲ᭄᭞
ᬢᬸᬯᬶᬕᬶᬭᬶᬯᬶᬦ᭄ᬤ᭄ᬬᬬᬫᬭᬸᬳᬸᬭ᭄᭞
ᬓᬧᬶᬬᬫᬗᬾᬮ᭄ᬧᬟᬬᬫᭂᬳᬵᬄ᭞
ᬤᬶᬦᬓᬭᬢᬷᬓ᭄ᬱ᭄ᬡᬫᬫᬦᬲᬶ᭛

ᬓᬧᬶᬩᬮᬤᬸᬃᬩ᭄ᬩᬮᬫᬮᬧᬵ᭞
ᬫᬗᭂᬮᬶᬳᬮᬄᬯᬋᬕᬦᬸᬲᬸᬧ᭄᭞
ᬲᬓᬭᬶᬮᬧᬵᬦ᭄ᬬᬫᬭᬶᬳᬸᬫᬸᬂ᭞
ᬓᬤᬶᬢᬢᬲᬶᬓ᭄ᬲ᭄ᬣᬶᬢᬶᬢᬢᭂᬟᬸᬄ᭛

ᬳᬦᬢᬰᬶᬮᬵᬢᬮᬫᬭᬢᬵᬫᬾ᭞❌
ᬓᬬᬸᬓᬬᬸᬳᭃᬩ᭄ᬦ᭄ᬬᬬᬫᬋᬜᭂᬩ᭄᭞
ᬓᬧᬶᬫᬭᬸᬳᬸᬦ᭄ᬭᬸᬳᬸᬦᬦᬗᭃᬩ᭄᭞
ᬧᬟᬫᬕᬸᬮᬶᬂᬕᬸᬮᬶᬗᬦᬗᭂᬮ᭄᭛

ᬳᬦᬢᬫᬦᬸᬓ᭄ᬫᬤᬸᬮᬸᬤᬸᬮᬸᬭ᭄᭞
ᬫᭂᬢᬸᬲᬓᬭᬶᬂᬕᬶᬭᬶᬯᬶᬯᬭ᭞
ᬓᬧᬶᬩᬮᬓᬤ᭄ᬩᬸᬢᬬᬫᬸᬮᬢ᭄᭞
ᬧᬟᬫᬗᬤᭂᬕ᭄ᬫᬗᬶᬗᭂᬢᬶᬗᭂᬢ᭄᭛

ᬤᬤᬶᬬᬫᬦᭀᬦ᭄ᬯᬶᬯᬭᬕᬸᬳᬵ᭞
ᬇᬓᬦᬮᬯᬂᬦ᭄ᬬᬓᬢᬢᬓᬸᬢ᭄᭞
ᬯᬶᬕᬢᬪᬬᬂᬧ᭄ᬭᬯᬕᬩᬮ᭞
ᬢᬫᬢᬫᬗᭃᬩ᭄ᬫᬓᬓᬸᬭᬸᬢᬸᬕ᭄᭛

ᬲᬢᬫᬦᬶᬓᬂᬓᬧᬶᬭᬶᬤᬍᬫ᭄᭞
ᬳᬦᬢ‌ᬉᬫᬄᬥᬯᬮᬧᬸᬢᬶᬄ᭞
ᬅᬢᬶᬰᬬᬪᬵᬲ᭄ᬯᬭᬲᬸᬫᭂᬦᭃ᭞
ᬬᬢᬢᬶᬦᭂᬫᬸᬦ᭄ᬬᬧᬟᬫᬲᭃ᭛

ᬅᬦᭂᬫᬸᬢᬬᬵᬦᬓᭂᬩᬶᬭᬭᬵ᭞
ᬭᬳᬬᬸᬲᬸᬮᬓ᭄ᬱᬡᬫᬦᬸᬮᬸᬲ᭄᭞
ᬓᬤᬶᬢᬯᬸᬮᬜ᭄ᬚᬸᬕᬕᬸᬫᬯᬂ᭞
ᬬᬢᬓᬸᬫᭂᬫᬶᬢ᭄‌ᬢ᭄ᬮᬶᬓᬦᬗᬸᬫᬄ᭛

ᬕᬸᬫᬸᬬᬸᬫᬲᭃᬬᬢᬦᬢᬓᬸᬢ᭄᭞
ᬢᭂᬓᬬᬫᬯᬾᬄᬨᬮᬫᬢᬲᬓ᭄᭞
ᬯ᭄ᬯᬬᬢᬶᬰᬬᭂᬂᬫᬳᭂᬦᬶᬗᬢᬷᬲ᭄᭞
ᬬᬢᬧᬦᬫᬸᬬ᭄‌ᬦ᭄ᬬᬰᬸᬘᬶᬫᬭᬹᬫ᭄᭛

ᬤᬤᬶᬬᬢᬸᬫᬓ᭄ᬯᬦᬶ‌ᬇᬓᬦᬂ᭞
ᬧ᭄ᬭᬯᬕᬳᬸᬯᬸᬲ᭄ᬦ᭄ᬬᬬᬢᬶᬦᬫᬸᬬ᭄᭞
ᬲᬸᬓᬧᬭᬶᬧᬹᬃᬡ᭄ᬦᬧᬟᬯᬋᬕ᭄᭞
ᬤᬸᬕᬤᬸᬕᬬᬦ᭄ᬧᬯᬭᬯᬭᬄ᭛

ᬯ᭄ᬯᬭᬲᬶᬭᬭᬵᬖᬯᬓᬋᬗᭃ᭞
ᬲᬶᬭᬫᬓᬤᬹᬢᬓᬫᬶᬓᬩᬾᬄ᭞
ᬮᬸᬫᬓᬸᬓᬶᬦᭀᬦ᭄ᬮᬸᬫᬯᬤᬲᬂ᭞
ᬚᬦᬓᬲᬸᬢᬵᬫᬾᬲᬶᬭᬢᬶᬦᬯᬦ᭄᭛❌

ᬓᬫᬶᬢᬢᬸᬫᬓ᭄ᬯᬦᬓᭂᬦᬶᬲᬂ᭞
ᬕᬸᬫᬯᬬᬶᬓᬂᬕᬶᬭᬶᬯᬶᬯᬭ᭞
ᬲ᭄ᬬᬧ‌ᬉᬫᬗᬸᬦ᭄ᬦ᭄‌ᬇᬓᬦᬗᬸᬫᬄ᭞
ᬬᬢᬶᬓᬦᬧᬵᬚᬭᬭᬶᬓᬫᬶ᭛

ᬮᬯᬦ‌ᬇᬓᬲᬂᬤᬸᬫᬤᬶᬓᬶᬢ᭞❌
ᬲ᭄ᬬᬧᬧᬗᬭᬦ᭄ᬦᬶᬭᬓᬋᬗᭃ᭞
ᬓᬶᬢᬢᬭᬭᬵᬳᬬᬸᬲᬨᬮ᭞
ᬲᬗᬧᬗᬭᬦ᭄ᬢᬯᬭᬳᬓᭂᬦ᭄᭛

᭛ᬢᬶᬟᬓ᭄ᬟᬶᬓᭂᬢᬳ᭄ᬯᬶ᭛᭝᭗᭟᭗᭑

ᬮᬶᬂᬦᬶᬓᬦᬂᬯ᭄ᬭᬾ᭞
ᬫᬷᬢᬺᬱ᭄ᬡᬓᬩᬾᬄᬦ᭄ᬬ᭞
ᬫᭀᬚᬃᬢᬶᬓᬦᬂᬲ᭄ᬢ᭄ᬭᬷ᭞
ᬓᬦ᭄ᬬᬵᬢᬦᬸᬫᬥ᭄ᬬᬵ᭛

ᬯ᭄ᬯᬭᬲᬶᬭᬤᬵᬦᬯᬭᬵᬚ᭞
ᬗᬭᬦᬶᬭᬲᬂᬯᬶᬰ᭄ᬯᬓᬃᬫ᭄ᬫᬢᬫᭀᬮᬶ᭞
ᬲᬶᬭᭀᬫᬗᬸᬦ᭄ᬦᬶᬓᬦᬗᬸᬫᬄ᭞
ᬇᬓᬂᬕᬸᬳᬵᬗ᭄ᬓᬾᬲᬶᬭᬲᬸᬫᬸᬓ᭄‌ᬬ᭛

ᬲᬵᬫ᭄ᬧᬸᬦ᭄ᬲ᭄ᬯᬃᬕ᭄ᬕᬲ᭄ᬣᬵᬦᬲᬶᬭ᭞
ᬧ᭄ᬭᬲ᭄ᬢᬵᬯᬩᬶᬦᬚ᭄ᬭᬤᬾᬪᬝᬵᬭᬾᬦ᭄ᬤ᭄ᬭ᭞
ᬲᬗ᭄ᬓᬵᬬᬢᬃᬧᬳᬷᬗᬦ᭄᭞
ᬉᬫᬭᬶᬱ᭄ᬝᬵᬓᭂᬦ᭄ᬦᬶᬓᬂᬧᬺᬣᬶᬯᬷ᭛

ᬅᬓ᭄ᬯᬶᬓᬶᬤᬵᬦᬯᬓᬦ᭄ᬬᬵ᭞
ᬗᬭᬦ᭄ᬓᬸᬓᬋᬗᭃᬲ᭄ᬯᬬᭂᬫ᭄ᬧ᭄ᬭᬪᬵᬦᬵᬫ᭞
ᬤᬵᬦᬯᬭᬵᬚᬩᬧᬗ᭄ᬓᬸ᭞
ᬧ᭄ᬭᬰᬵᬲ᭄ᬢᬾᬩᬸᬗ᭄ᬓᬸᬫᬾᬭᬸᬲᬵᬯᬃᬡ᭄ᬦᬶ᭛

ᬬᬧ᭄ᬯᬢ᭄ᬫᬳ᭄ᬬᬸᬦ᭄ᬰᬷᬖ᭄ᬭᬢᭂᬓᬵ᭞
ᬭᬶ‌ᬍᬗ᭄ᬓᬫᭂᬦᬾᬂᬕᭂᬍᬓ᭄ᬫᬾᬗ᭄ᬕᬮ᭄᭞
ᬦ᭄ᬤᬓ᭄ᬯᭂᬢ᭄ᬯᬓᭂᬦ᭄ᬓᬶᬢᬓᬩᬾᬄ᭞
ᬦ᭄ᬤᬦ᭄ᬢᬸᬓᬸᬧᬶᬫᬢᬦ᭄ᬢᬳᬬ᭄ᬯᬫᬸᬮᬢ᭄᭛

ᬦᬵᬮᬶᬂᬦᬶᬓᬂᬤᬵᬦᬯᬭᬵᬚᬓᬦ᭄ᬬᬷᬫ᭄᭞
ᬉᬫᬜ᭄ᬘᬦᬂᬯᬵᬦᬭᬤᭀᬦ᭄ᬬᬢᬦ᭄ᬮᬾᬦ᭄᭞
ᬅᬧᬡ᭄ᬟᭂᬗᭃᬯ᭄ᬭᬾᬬᬫᬭᬷᬭᬶ‌ᬍᬗ᭄‌ᬓ᭄ᬫ᭄᭞
ᬇᬃᬱ᭄ᬬᬵᬢᬶᬓᬵᬫ᭄ᬩᭂᬓ᭄ᬦᬶᬓᬫᭀᬖᬳᬾᬯ᭛

ᬲ᭄ᬯᬪ᭄ᬕ᭄ᬯᬦᬶᬂᬤᬵᬦᬯᬭᬵᬓ᭄ᬱᬲᬵᬢᬹᬢ᭄᭞
ᬲᬫᬶᬢ᭄ᬭᬚᬵᬢᬶᬦ᭄ᬬᭀᬮᬄᬦ᭄ᬬᬢᬸᬗ᭄‌ᬕ᭄ᬕᬮ᭄᭞
ᬡᬳᬦ᭄ᬢᬳᬾᬢᬸᬦ᭄ᬬᬤᬸᬫᭂᬄᬬᬫᬾᬮᬶᬓ᭄᭞
ᬫᬶᬖ᭄ᬦᬾᬓᬦᬂᬯ᭄ᬭᬾᬫᬕᬯᬾᬢᬫᬵᬬᬵᬫᬾ᭛

᭛ᬯᬗ᭄ᬰᬲ᭄ᬣ᭛᭝᭗᭟᭗᭘
 ⏑ – ⏑ | – – ⏑ | ⏑ – ⏑ | – ⏑ ⏓ ᭝᭑᭒

ᬲᬫᬗ᭄ᬓᬦᬂᬯ᭄ᬭᬾᬢᬫᬢᬃᬯᬶᬳᬂᬓᬩᬾᬄ᭞
ᬲᬶᬭᬂᬳᬦᬹᬫᬵᬦ᭄ᬢᬸᬯᬶᬫᭀᬖᬫᭀᬳᬶᬢ᭞
ᬯᬶᬚᬄᬓᬩᬾᬄᬫᬺᬫ᭄ᬫᬢᬸᬓᬸᬧ᭄ᬢᬸᬓᬸᬧ᭄ᬫᬢ᭞
ᬝᬢᬦ᭄ᬳᬦᬵᬢᬄᬢᬸᬫᬳᬵᬬᬩᬜ᭄ᬘᬦ᭛

ᬲᬯᬾᬢ᭄ᬦᬶᬗᬾᬮ᭄ᬦ᭄ᬬᬵᬦ᭄ᬧᬦᬸᬲᬸᬧ᭄ᬲᬭᬦ᭄ᬢᬬ᭞
ᬫᬕ᭄ᬬᬵᬦ᭄ᬢᭂᬓᬵᬬᬾᬓᬤᬸᬫᬾᬄᬦ᭄ᬬᬫᬗ᭄ᬕᬬ᭞
ᬲᬾᬟᬾᬂᬦ᭄ᬬᬦᬸᬫ᭄ᬭᬾᬫ᭄ᬓᬶᬦᭂᬦᬦ᭄ᬢᬬᭂᬂᬫᬬᬵ᭞
ᬝᬃᬢᭀᬦ᭄ᬭ᭄ᬬᬯᬓ᭄ᬦ᭄ᬬᬦ᭄ᬫᭂᬢᬸᬲᬗ᭄ᬓᬭᬶᬂᬕᬸᬳᬵ᭛

ᬢᬶᬦᭀᬦ᭄ᬬᬢᬵᬯᬓ᭄ᬦ᭄ᬬᬭᬶᬳᬾᬂᬦᬶᬓᬂᬕᬸᬳᬵᬫ᭄᭞
ᬯᬶᬫᭀᬳᬢᬦ᭄‌ᬯ᭄ᬭᬸᬄᬯᬸᬮᬗᬸᬦ᭄ᬳᬶᬮᬂᬢᬸᬢᬸᬭ᭄᭞
ᬲᬮᬾᬓ᭄‌ᬭᬶᬓᬂᬲᬓ᭄ᬱᬡᬫᬵᬢ᭄ᬭᬬᬃᬳᬶᬟᭂᬧ᭄᭞
ᬤᬸᬫᬾᬄᬦ᭄ᬬᬫᬵᬬᬵᬫ᭄ᬦᬶᬓᬦᬂᬲ᭄ᬯᬬᭂᬫ᭄ᬧ᭄ᬭᬪᬵ᭛

ᬲᬗᬗ᭄ᬕᬤᬕ᭄ᬮᬵᬦᬲᬶᬭᬵᬗᭂᬦ᭄ᬦᬵᬗᭂᬦ᭄᭞❌
ᬢᬫᬦ᭄ᬢᭂᬫᬸᬂᬩᬸᬤ᭄ᬥᬶᬳᬶᬮᬂᬳᬶᬟᭂᬧ᭄ᬦᬶᬭ᭞
ᬲᬰᭀᬓᬫᬵᬰᬵᬳᬸᬫᭂᬦᭂᬂᬲᬦᬶᬰ᭄ᬘᬬ᭞
ᬳᬦᬾᬓᬦᬵᬫ᭄ᬩᭂᬓ᭄ᬦᬶᬭᬫᬷᬢ᭄ᬬᬭᬶᬂᬂ‌ᬅᬮᬲ᭄᭛

ᬲᬫᬗ᭄ᬓᬦᬵᬢᬄᬓᬧᬶᬯᬷᬭᬚᬵᬫ᭄ᬩᬯᬵᬦ᭄᭞
ᬢᬸᬫᭀᬦ᭄ᬲᬶᬭᬵᬗᬗ᭄ᬕᬤᬰᭀᬓᬫᬵᬦᬲ᭞
ᬫᬦᬄᬦᬶᬭᭀᬧᭂᬓ᭄ᬯᬸᬮᬗᬸᬦ᭄ᬳᬶᬮᬂᬢᬸᬢᬸᬭ᭄᭞
ᬢᬸᬫᬹᬢᬫᬵᬢ᭄ᬬᬵᬓᬸᬦᬳᬦ᭄ᬢᬮᬶᬂᬦᬶᬭ᭛

ᬲᬶᬭᬂᬳᬦᬹᬫᭂᬦ᭄ᬫᬶᬮᬸᬰᭀᬓᬫᬵᬦᬲ᭞
ᬢᬸᬫᭀᬦ᭄ᬲᬶᬭᬂᬯᬵᬦᬭᬯᬺᬤ᭄ᬥᬚᬫ᭄ᬩᬯᬵᬦ᭄᭞
ᬦ᭄ᬤ᭄ᬬᬤᭀᬦᬦᬶᬂᬚᬷᬯᬶᬢᬦᬶᬃᬕ᭄ᬕᬸᬡᬵᬦ᭄ᬳᬦᬵ᭞
ᬉᬫᬶᬮ᭄ᬯᬫᬵᬢ᭄ᬬᬵᬓᬸᬦᬳᬦ᭄ᬢᬮᬶᬂᬦᬶᬭ᭛

ᬲᬢᬹᬢ᭄ᬦᬶᬭᬂᬯᬵᬦᬭᬯᬷᬭᬫᬵᬭᬸᬢᬶ᭞
ᬢᬸᬫᬹᬢᬶᬓᬂᬯ᭄ᬭᬾᬲᬳᬦᬦ᭄ᬬᬤᬸᬳ᭄ᬓᬶᬢ᭞
ᬲᬯᬶᬲ᭄ᬫᬺᬢᬶᬗ᭄ᬓᬵᬧᬟᬢᬦ᭄ᬳᬦᬂᬢᬸᬢᬸᬭ᭄᭞
ᬧᬶᬦᬢ᭄ᬬᬓᭂᬦ᭄ᬬᬾᬓ‌ᬅᬯᬓ᭄ᬦ᭄ᬬᬭᬶᬂᬕᬸᬦᬸᬂ᭛

ᬲ᭄ᬲ᭄ᬟᭂᬂᬦᬷᬓᬂᬯᬵᬦᬵᬭᬰᭀᬓᬓᬲ᭄ᬬᬵᬲᬶᬄ᭞❌
ᬳᬦᬾᬓᬲᬫ᭄ᬧᬵᬢᬶᬗᬭᬦ᭄ᬬᬪᬷᬱᬡ᭞
ᬫᬦᬸᬓ᭄ᬫᬕᭃᬂᬲᬂᬕᬭᬸᬟᭀᬧᬫᬵᬦᬶᬓ᭞
ᬬᬢᭀᬫᬲᭃᬭᬶᬂᬩᬮᬯᬵᬦᬭᬵᬗᬭᬂ᭛

ᬦ᭄ᬤᬢᬦ᭄ᬧᬭᬫ᭄ᬩᬸᬢ᭄ᬫᬍᬗᬶᬲ᭄‌ᬅᬯᬓ᭄ᬦᬶᬓ᭄ᬫ᭄᭞❌
ᬧᬢᬸᬓ᭄ᬦ᭄ᬬᬢᬶᬓ᭄ᬱ᭄ᬡᭀᬕ᭄ᬭᬫᬓᬲ᭄ᬢᬬᬵᬮᬸᬗᬶᬤ᭄᭞
ᬫᬸᬮᬢ᭄ᬢ᭄‌ᬇᬓᬂᬯᬵᬦᬭᬓᬧ᭄ᬯᬬᬵᬢᬓᬸᬢ᭄᭞
ᬫᬓᬶᬦ᭄ᬫᬓᬶᬗ᭄ᬓᬶᬂᬲᬳᬦᬦ᭄ᬬᬤᬸᬳ᭄ᬓᬶᬢ᭛

ᬅᬳᭀᬫᬳᬵᬓᬰ᭄ᬫᬮᬤᬸᬃᬬ᭄ᬬᬰᬵᬥᬫ᭞
ᬢᬸᬳᬸᬦ᭄ᬗᬭᬦ᭄ᬤᬹᬢᬮᬸᬓᬦ᭄ᬧ᭄ᬯᬢᬦ᭄ᬢᬸᬳᬸ᭞
ᬱᬯᬾᬢ᭄ᬦᬶᬫᬵᬬᬵᬦᬶᬓᬦᬂᬲ᭄ᬯᬬᭂᬫ᭄ᬧ᭄ᬭᬪ᭄ᬕᬵ᭞
ᬢᬢᬦ᭄‌ᬯ᭄ᬭᬸᬳᬶᬂᬤᬾᬰᬧᬭᬵᬦᬮᭀᬃᬓᬶᬤᬸᬮ᭄᭛

ᬮᬸᬓᬦ᭄ᬓᬭᬶᬄᬤᬶᬩ᭄ᬬᬓᬶᬢᬵᬭᬶᬚᬵᬝᬬᬸ᭞
ᬳᬸᬯᬸᬲ᭄ᬓᬺᬢᬵᬃᬣᬵᬗᬸᬧᬓᬵᬭᬫᬶᬢ᭄ᬭᬓᬵᬫ᭄᭞
ᬱᬶᬭᭀᬫᬭᬄᬲᬂᬭᬖᬸᬧᬸᬢ᭄ᬭᬭᬵᬖᬯ᭞
ᬲᭂᬟᬾᬂᬓᬧᬗ᭄ᬕᬸᬄᬭᬶᬓᬦᬂ‌ᬅᬮᬲ᭄ᬫᬕᭃᬂ᭛

ᬓᬫᬶᬧ᭄ᬯᬬᬵᬢ᭄ᬬᬦ᭄ᬢᬓᬺᬢᬖ᭄ᬦᬤᬸᬃᬦᬬ᭞
ᬢᬫᬦ᭄ᬯᬮᬾᬲ᭄ᬲᬂᬭᬖᬸᬧᬸᬢ᭄ᬭᬭᬵᬖᬯ᭞
ᬅᬧᬵᬕᬸᬡᬗ᭄ᬓᬸᬫᬳᬸᬭᬶᬧ᭄‌ᬬᬢᬦ᭄ᬧᬤᭀᬦ᭄᭞
ᬫᬢᬂᬦ᭄ᬬᬢᬵᬗ᭄ᬳᬶᬂᬧᭂᬚᬳᬵᬢᬫᬾᬦᬓ᭛

ᬓᬸᬬᬂᬫᬦᬸᬓ᭄ᬭᭀᬤ᭄ᬭᬓᬕᬾᬦ᭄ᬤ᭄ᬭᬢᬸᬮ᭄ᬬᬬ᭞
ᬫᬕᭃᬂᬫᬮᬡ᭄ᬟᭂᬧ᭄ᬢᬧᬢᬸᬓ᭄ᬦ᭄ᬬᬪᬷᬱᬡ᭞
ᬫᬲᭃᬢᬸᬫᬦ᭄ᬤᬂᬓᬤᬶᬫᬺᬢ᭄ᬬᬸᬬᬓ᭄ᬳᬶᬟᭂᬧ᭄᭞
ᬱᬪᬵᬕ᭄ᬬᬬᬦ᭄ᬫᬵᬢ᭄ᬬᬢᬮᬶᬗ᭄ᬓᬸᬤᬾᬦᬶᬓᬵ᭛

ᬇᬓᬾᬰᬭᬷᬭᬦ᭄ᬢᬬᬯᬾᬳᬓᭂᬦ᭄ᬳᬸᬯᬸᬲ᭄᭞
ᬭᬶᬓᬂᬫᬦᬸᬓ᭄‌ᬕ᭄ᬮᬵᬦᬯᬶᬪᬸᬓ᭄ᬢᬶᬬᬵᬮᬧᬵ᭞
ᬲᬯᬾᬢ᭄ᬦ᭄ᬬᬦᭃᬮᬶᬄᬫᬮᬷᬫᭂᬃᬢᬬᬦ᭄ᬮᬓᬸ᭞❌
ᬮᬸᬓᬦ᭄ᬧ᭄ᬯᬦᭀᬳᬦ᭄‌ᬬᬢᬸᬫᭂᬫ᭄ᬯᬓᭂᬦ᭄ᬓᬶᬢ᭛

ᬦᬳᬦ᭄‌ᬉᬚᬃᬦᬶᬂᬩᬮᬯᬵᬦᬭᬵᬮᬭ᭞
ᬡᬲᭃᬢᬫᭀᬚᬃ‌ᬇᬓᬦᬂᬫᬦᬸᬓ᭄ᬫᬕᭃᬂ᭞
ᬦ᭄ᬤ᭄ᬬᬤᭀᬦ᭄ᬢᬳᬾᬯᬵᬦᬭᬯᬷᬭᬓᭀᬢ᭄ᬢᬫ᭞
ᬋᬶᬓ᭄‌ᬪ᭄ᬕᬹᬦᬸᬂᬯᬶᬦ᭄ᬥ᭄ᬬᬵᬢᬶᬢᬤᬸᬃᬕ᭄ᬕᬵᬫ᭛❌

ᬅᬗᭂᬦ᭄ᬦᬗᭂᬦ᭄ᬢᭀᬯᬶᬢᬫᬃᬢᭂᬓᬾᬭᬶᬬ᭞
ᬮᬯᬦ᭄ᬭᬸᬳᬸᬃᬦ᭄ᬬᬵᬢᬶᬰᬬᬾᬂᬲᬸᬓᭂᬢ᭄ᬢᭂᬫᭂᬦ᭄᭞
ᬓᬶᬢᬵᬢ᭄ᬧᬭᬗ᭄ᬓᬾ‌ᬅᬧᬭᬦ᭄ᬧ᭄ᬭᬬᭀᬚᬦ᭞
ᬫᬢᬂᬦ᭄ᬬᬢᬵᬰᬵᬲᬳᬦᬦ᭄ᬢᬤᬸᬳ᭄ᬓᬶᬢ᭛

ᬮᬯᬦ᭄ᬲᬶᬦᬗ᭄ᬕᬸᬄᬢ‌ᬅᬯᬓ᭄ᬢᬤᬸᬃᬬ᭄ᬬᬲ᭞
ᬚᬝᬵᬬᬸᬬᬾᬓᬵᬫ᭄ᬧᬶᬦᬸᬚᬶᬦ᭄ᬢᬲᬚ᭄ᬚᬦ᭞
ᬅᬭᬶᬗ᭄ᬓᬸᬓᬵᬲᬶᬄᬓᬸ‌ᬇᬓᬵᬢᬫᬦ᭄ᬓᬮᬾᬦ᭄᭞
ᬧ᭄ᬭᬰᬵᬲ᭄ᬢᬲᬫ᭄ᬧᬵᬢᬶᬗᬭᬦ᭄ᬓᬸᬭᬶᬂᬚᬕᬢ᭄᭛

ᬧᬢᬢ᭄ᬭᬶᬲᬫ᭄ᬧᬵᬢᬶᬦᬳᬦ᭄ᬢᬮᬶᬂᬦᬶᬓᬵᬫ᭄᭞
ᬯᬯᬂᬢᬫᭀᬚᬃᬩᬮᬯᬵᬦᬭᬵᬯᬭᬄ᭞
ᬓᬫᬷᬓᬶᬳᭂᬦ᭄ᬤᬹᬢᬦᬶᬭᬂᬭᬖᬹᬢ᭄ᬢᬫ᭞
ᬫᬭᬵᬭᬶ‌ᬍᬗ᭄ᬓᬵᬬᬧᬓᭀᬦᬶᬭᬾᬓᬫᬶ᭛

ᬧ᭄ᬭᬶᬬᬵᬦᬶᬭᬂᬭᬵᬖᬯᬤᬾᬯᬶᬚᬵᬦᬓᬷ᭞
ᬲᬶᬭᬾᬓᬧᬾᬢᭂᬦ᭄ᬫᬫᬶᬬᬃᬳᬦᬵᬳᬸᬭᬶᬧ᭄᭞
ᬦ᭄ᬤᬢᬦ᭄ᬓᬲᬶᬤ᭄ᬥᬾᬓᬶᬧᬓᭀᬦᬶᬭᬾᬓᬫᬶ᭞
ᬫᬢᬂᬦ᭄ᬬᬓᬵᬫ᭄ᬩᬸᬄᬓᬫᬶᬰᭀᬓᬫᬵᬦᬲ᭛

ᬲᬮᬾᬓ᭄ᬢᬶᬓᬂᬓᬵᬮᬳᬶᬟᭂᬧ᭄ᬫᬫᬷᬭᬶᬓᬵ᭞
ᬳᬸᬯᬸᬲ᭄ᬲ᭄‌ᬅᬢᬷᬢᬂᬲᬫᬬᬵᬮᬯᬲ᭄ᬤᬳᬢ᭄᭞
ᬢᬢᬦ᭄ᬢᭂᬫᬸᬂᬤᭀᬦ᭄ᬦ᭄ᬬᬢᬳᬾᬢᬸᬦᬶᬂᬂ‌ᬇᬭᬂ᭞
ᬫᬢᬂᬦ᭄ᬬᬢᬗ᭄ᬲᭃᬢᬧᬢᬸᬓ᭄ᬧᬗᬦ᭄ᬓᬫᬶ᭛

ᬦᬮᬶᬂᬦᬶᬓᬂᬯ᭄ᬭᬾᬧᬟᬫᬵᬢ᭄ᬬᬤᭀᬦᬶᬓ᭄ᬫ᭄᭞❌
ᬲᬫ᭄ᬧᬵᬢᬶᬫᬵᬲᬶᬄ‌ᬉᬫᬸᬯᬄᬲᬶᬭᭀᬫᬚᬭ᭄᭞
ᬅᬳᭀᬮᬸᬓᬦ᭄ᬓᬵᬲᬶᬳᬲᬶᬄᬢᬫᭀᬳᬶᬢ᭞
ᬅᬫᭀᬖᬫᬵᬰᬵᬯᬸᬮᬗᬸᬦ᭄ᬓᬸᬭᬂᬢᬸᬢᬸᬭ᭄᭛

ᬧᬶᬦᬢ᭄ᬬᬓᭂᬦ᭄ᬢᬾᬓ‌ᬅᬯᬓ᭄ᬢᬤᬸᬃᬬ᭄ᬬᬰ᭞
ᬦ᭄ᬤ᭄ᬬᬤᭀᬦᬦᬶᬂᬫᬵᬢ᭄ᬬᬢᬢᬦ᭄ᬧᬓᬵᬭᬡ᭞
ᬅᬤᭂᬕ᭄ᬢᬢᬫ᭄ᬭᬶᬄᬲᬳᬦᬦ᭄ᬢᬘᬵᬭᬓ᭞
ᬓᬢᭂᬫ᭄ᬯᬤᭀᬦ᭄ᬢᬵᬢᬗᬶᬤᬸᬮ᭄‌ᬅᬣᭀᬫᬸᬯᬄ᭛

ᬬᬧ᭄ᬯᬦ᭄ᬧᬦᭀᬦ᭄ᬭᬵᬚ᭄ᬬ‌ᬉᬫᬄᬳᭂᬫᬲ᭄ᬓᬩᬾᬄ᭞
ᬉᬫᬸᬗ᭄ᬕ᭄ᬯᬶᬧᬸᬜ᭄ᬘᬓ᭄ᬦᬶᬓᬦᬂᬕᬸᬦᬸᬂᬫᬕᭃᬂ᭞
ᬬᬢᬾᬓ‌ᬍᬗ᭄ᬓᬵᬓᬳᬦᬦ᭄ᬦᬶᬗᬧ᭄ᬲᬭᬷ᭞
ᬢᬢᬦ᭄ᬧᬳᬶᬫ᭄ᬯᬂᬳᬶᬫᬯᬵᬦᬶᬓᬂᬳᬬᬸ᭛

ᬍᬯᬶᬄᬲᬓᬾᬂᬲ᭄ᬯᬃᬕ᭄ᬕᬳᬬᬸᬦ᭄ᬬᬓᬵᬤ᭄ᬪᬸᬢ᭞
ᬢᬳᬗ᭄ᬓ᭄ᬯᬶ‌ᬍᬗ᭄ᬓᬵᬫ᭄ᬲᬭᬶᬦᬶᬂᬚᬕᬢ᭄ᬓᬩᬾᬄ᭞
ᬪᬝᬵᬭᬥᬵᬢᬵᬕᬸᬫᬯᬾᬬᬢᬦ᭄ᬓᬮ᭄‌ᬢ᭄ᬦ᭄᭞❌
ᬉᬮᬶᬄᬦᬶᬭᬵᬫ᭄ᬭᬶᬄᬬᬤᬸᬫ᭄ᬥ᭄ᬬᭀᬚ᭄ᬯᬵᬮ᭛❌

ᬧ᭄ᬭᬰᬵᬲ᭄ᬢᬲᬂᬯᬿᬰ᭄ᬭᬯᬡᬵᬥᬦᬾᬰ᭄ᬯᬭ᭞
ᬲᬶᬭᬧ᭄ᬭᬪᬸᬗ᭄ᬓᬵᬦᬢᬗᬹᬦᬶᬧᬹᬃᬯ᭄ᬯᬓ᭞
ᬲᬯᬾ€ᬢ᭄ᬦᬶᬭᬵᬲᭀᬃᬲᬶᬦᬸᬓᬹᬦᬶᬭᬵᬯᬡ᭞
ᬫᬢᬂᬦ᭄ᬬᬦᬸᬗ᭄ᬕ᭄ᬯᬶᬂ‌ᬅᬮᬓᬵᬯᬢᬷᬤᬸᬫᬾᬄ᭛

ᬇᬓᬵᬧᬶᬲᬂᬭᬵᬯᬡᬬᬤ᭄ᬬᬧᬶᬜ᭄ᬚᬬ᭄ᬫ᭄᭞❌
ᬩᬰᬾᬂᬚᬕᬢ᭄ᬢᬦ᭄ᬳᬦᬢᬦ᭄ᬳᬸᬯᬸᬲ᭄‌ᬅᬮᬄ᭞
ᬅᬯᬵᬲ᭄‌ᬬᬬᬦ᭄ᬫᬷᬢ᭄ᬬᬬᬤᬾᬦ᭄ᬢᬭᬶᬂᬭᬡ᭞
ᬅᬧᬦ᭄ᬫᬳᬵᬰᬓ᭄ᬢᬶᬓᬩᬾᬄᬫᬳᬵᬩᬮ᭛

ᬫᬢᬂᬦ᭄ᬬᬢᬢ᭄ᬢᬦ᭄ᬫᬮᬭᬵᬢᬤᭂᬕ᭄ᬳᬸᬯᬸᬲ᭄᭞
ᬧᬓᭀᬦᬶᬭᬂᬭᬵᬖᬯᬬᬾᬓᬤᬤ᭄ᬬᬓ᭄ᬱᭂᬦ᭄᭞
ᬓᬢᭂᬫ᭄ᬯᬲᬂᬰ᭄ᬭᬷᬚᬦᬓᬵᬢ᭄ᬫᬚᬵᬦ᭄ᬧᬶᬦᬾᬢ᭄᭞
ᬳᬦᬾᬓᬟᬢ᭄ᬯᬦ᭄ᬦᬶᬓᬲᬂᬤᬰᬵᬦᬦ᭛

ᬢᬫᬦ᭄ᬫᬺᬱᬵᬯᬵᬤᬯᬸᬯᬸᬲ᭄ᬓᬸᬲᬢ᭄ᬬᬬ᭞
ᬧ᭄ᬭᬬᭀᬚᬦᬦ᭄‌ᬢ᭄ᬫ᭄ᬢ᭄ᬮᬵᬓᬸᬤᬸᬢᬤᬤ᭄ᬬᬬ᭞❌
ᬅᬯ᭄ᬫ᭄ᬲ᭄‌ᬬᬢᬸᬱ᭄ᬝᬵᬦᬷᬭᬲᬂᬭᬵᬖᬸᬢ᭄ᬢᬵᬫ᭞❌
ᬲᬯᬾᬢ᭄ᬦᬶᬧᬫ᭄ᬭᬶᬄᬢ‌ᬉᬫ᭄ᬤᬾᬢ᭄ᬧ᭄ᬭᬶᬬᬵᬦᬶᬭ᭛

ᬓᬕᬾᬦ᭄ᬤ᭄ᬭᬲᬫ᭄ᬧᬵᬢᬶᬦᬳᬦ᭄ᬢᬮᬶᬂᬦᬶᬭ᭞
ᬢᬸᬫᬗ᭄ᬕᬸᬳᬶᬂᬯᬵᬦᬭᬓᬧ᭄ᬯᬬᬵᬢᬸᬢᬸᬭ᭄᭞
ᬫᬤᭂᬕ᭄ᬢᬮᬸᬗ᭄ᬳᬵᬲᬳᬦᬦ᭄ᬬᬳᬃᬱᬚ᭞
ᬢᭂᬓᬾᬂᬕᬸᬦᬸᬂᬓ᭄ᬬᬵᬢᬶᬫᬳᬾᬦ᭄ᬤ᭄ᬭᬧᬃᬯ᭄ᬯᬢ᭛

ᬢᭂᬓᬦ᭄ᬬᬭᬶᬂᬧᬵᬃᬰ᭄ᬰ᭄ᬯᬓᬶᬤᬸᬮ᭄ᬲᬳᬃᬱᬬ᭞
ᬫᬗᬦ᭄ᬦ᭄‌ᬇᬓᬂᬯ᭄ᬯᬯ᭄ᬯᬳᬦᬶᬂᬂ‌ᬅᬮᬲ᭄ᬫᬢᭃᬧ᭄᭞
ᬲᬓᬾᬂᬕᬸᬦᬸᬂ‌ᬦ᭄ᬢᭀᬦᬶᬓᬦᬂᬢᬲᬶᬓ᭄ᬓᬶᬤᬸᬮ᭄᭞
ᬮᬗᬶᬢ᭄ᬚᬸᬕᬾᬂᬮ᭄ᬯᬵ‌ᬅᬢᬶᬖᭀᬭᬖᬹᬃᬡ᭄ᬦᬶᬢ᭛

ᬇᬓᬂᬢᬲᬶᬓ᭄‌ᬬ᭄ᬬᬃᬓ᭄ᬦ᭄ᬬᬳᬸᬫᬸᬂᬦᬶᬭᬦ᭄ᬢᬭ᭞
ᬮᬦᬵᬢᬸᬫᬫ᭄ᬧᬸᬄᬲᬸᬓᬸᬦᬶᬂᬕᬸᬦᬸᬂᬫᬓᬲ᭄᭞
ᬓᬤᬶᬧ᭄ᬯᬲᬓ᭄ᬭᭀᬥᬬᬳᬾᬯᬭᬶᬂᬕᬸᬦᬸᬂ᭞
ᬭᬶᬤᬾᬦ᭄ᬬᬢᬦ᭄ᬢᭀᬦ᭄ᬳᬬᬸᬦᬶᬂᬧ᭄ᬭᬤᬾᬰᬮᭀᬭ᭄᭛

ᬮᬯᬦ᭄ᬦᬶᬓᬵᬮ᭄ᬯᬶᬃᬦ᭄ᬬᬓᬤᬶᬧ᭄ᬯᬬᬵᬯᬾᬋ‌ᬵ᭞
ᬲᬤᬃᬧ᭄ᬧᬤᬾᬦᬶᬂᬫᬡᬶᬭᬢ᭄ᬦᬢᬃᬫᬮᬄ᭞
ᬅᬦᬾᬓᬢᭀᬮᬄᬦ᭄ᬬᬦᬮᬄᬯᬶᬫᭀᬳᬶᬢ᭞
ᬲ᭄ᬯᬪᬵᬯᬦᬶᬂᬰ᭄ᬭᬷᬬᬦᬶᬫᬶᬢ᭄ᬢᬭᬶᬂᬯᭂᬋ‌ᬵ᭛

᭛ᬚᬕᬢ᭄ᬧ᭄ᬭᬫᬸᬤᬶᬢ᭛᭝᭗᭟᭑᭑᭐
 – ⏑ ⏑ | – ⏑ – | ⏑ ⏑ ⏑ | – ⏑ – | ⏑ ⏑ ⏑ | ⏓ ᭝᭑᭖

ᬆᬗᬶᬦ᭄ᬬᬫᬵᬤᬺᬲ᭄‌ᬬᬮᬦᭀᬫᬶᬭᬶᬃᬫᬢ᭄‌ᬢ᭄ᬲ᭄᭞❌
ᬓᬵᬤᬶᬧ᭄ᬯᬬᭀᬰ᭄ᬯᬲᬦᬶᬓᬂᬲᬫᬸᬤ᭄ᬭᬬ᭞❌
ᬆᬳᭀᬲᬶᬓᬵᬩᭂᬓ᭄ᬦ᭄ᬬᬦ᭄‌ᬅᬮᬄᬯᬋᬕ᭄ᬤᬳᬢ᭄᭞❌
ᬫᬷᬦᬸᬫ᭄ᬫᬶᬓᬂᬮ᭄ᬯᬄᬳᬹᬫᬶᬮᬶᬦᬶᬭᬦ᭄ᬢᬭ᭛❌

᭛ᬓᬸᬲᬸᬫᬯᬶᬘᬶᬢ᭄ᬭ᭛᭝᭗᭟᭑᭑᭑
 ⏑ ⏑ ⏑ | ⏑ – – | ⏑ ⏑ ⏑ | ⏑ – ⏓ ᭝᭑᭒

ᬚᬾᬦᭂᬓᬶᬓᬦᬂᬯᬵᬦᬭ‌ᬉᬫᬸᬮᬢ᭄‌ᬭᬶᬂ᭞
ᬚᬮᬥᬶᬳᬸᬫᬸᬂ‌ᬬ᭄ᬬᬃᬓ᭄ᬦ᭄ᬬᬧᬟᬫᬦᭂᬫ᭄ᬧᬸᬄ᭞
ᬤᬤᬶᬢᬸᬫᬸᬭᬸᬦ᭄ᬯᬵᬦᬭᬲᬳᬦᬦ᭄ᬬ᭞
ᬭᬶᬢᬾᬧᬶᬦᬶᬓᬂᬲᬵᬕᬭᬧᬭᬦ᭄ᬬ᭛❌

ᬢᬾᬓᬬᬫᬭᬵᬃᬬ᭄ᬬᬦ᭄ᬧᬟᬢᬫᬦᭀᬦ᭄ᬢᭀᬦ᭄᭞
ᬫᬓᬭ‌ᬉᬭᬂᬭᬶᬂᬓᬭᬗᬓᬭᬫ᭄ᬓᬫ᭄᭞
ᬳᬦᬢ‌ᬇᬯᬓ᭄‌ᬯ᭄ᬭᬾᬧᬟᬬᬮᬸᬫᬸᬫ᭄ᬧᬢ᭄᭞
ᬕᬸᬫᬸᬬᬸᬓᭂᬓᬾᬮ᭄ᬯᬵᬦᬭᬩᬮᬤᬾᬦ᭄ᬬ᭛

᭛ᬧᬺᬣᬶᬯᬷᬢᬮ᭛᭝᭗᭟᭑᭑᭓
 ⏑ – ⏑ | ⏑ ⏑ – | ⏑ – ⏑ | ⏑ ⏑ – | ⏑ – – | ⏑ ⏓ ᭝᭑᭗

ᬲᭂᬟᭂᬦ᭄ᬧᬶᬚᬾᬭᬶᬓᬂᬓᬧᬶᬧ᭄ᬭᬯᬭᬬᬦ᭄ᬧᬦᭀᬦ᭄ᬢᭀᬦᬶᬯᬓ᭄᭞
ᬲᬗᬗ᭄ᬕᬤᬫᬓᭀᬦᬸᬫᬗ᭄ᬓᬢᬫᬤᭂᬕ᭄ᬢᬲᬂᬫᬵᬫ᭄ᬭᬸᬢᬶ᭞
ᬅᬧᬦ᭄ᬧᬯᬦᬧᬸᬢ᭄ᬭᬫᬸᬓ᭄ᬬᬦᬶᬓᬦᬂᬓᬶᬦᭀᬦ᭄ᬘᬵᬭᬓᬵᬕ᭄᭞
ᬫᬤᭂᬕ᭄ᬢᬲᬶᬭᬫᭂᬄᬮᬸᬫᬓ᭄ᬯᬓᬯ᭄ᬲᭂᬓᬲ᭄ᬢᬶᬓᬂᬯ᭄ᬭᬾᬓᬩᬾᬄ᭛

᭛᭐᭛‌ᬅᬱ᭄ᬝᬵᬫᬲ᭄ᬲᬃᬕ᭄ᬕᬄ᭛᭐᭛
᭛ᬤ᭄ᬭᬸᬢᬯᬶᬮᬫ᭄ᬩᬶᬢ᭛᭝᭘᭟᭑
 ⏑ ⏑ ⏑ | – ⏑ ⏑ | – ⏑ ⏑ | – ⏑ ⏓ ᭝᭑᭒

ᬅᬣᬫᭂᬲᬢ᭄ᬢᬲᬶᬭᬂᬧᬯᬦᬵᬢ᭄ᬫᬚ᭞
ᬕᬕᬦᬬᬾᬓᬳᬯᬦ᭄ᬦᬶᬭᬫᬗ᭄ᬮᬬᬂ᭞
ᬕᬭᬸᬟᬲᬹᬃᬬ᭄ᬬᬗᬗᬶᬦ᭄ᬢᬫᬢᬃᬧᬧᬟ᭄ᬰ᭄᭞
ᬮᬓᬸᬦᬶᬭᬵᬤ᭄ᬪᬸᬢᬰᬷᬖ᭄ᬭᬫᬦᭀᬚᬯ᭛

ᬓᬤᬶᬤᬾᬯᬵᬓᬭᬢᬾᬓᬦᬬᬃᬓᬢᭀᬦ᭄᭞
ᬯᬸᬮᬸᬦᬶᬭᭀᬚ᭄ᬯᬮᬢᬾᬚᬫᬬᬵᬦ᭄ᬓᬢᭀᬦ᭄᭞
ᬢᬸᬯᬶᬫᬮᬶᬢ᭄ᬫᬤᬯᬵᬓᬤᬶᬘᬵᬫᬭ᭞
ᬓᬧᬶᬮᬯᬃᬡ᭄ᬦ‌ᬅᬧᬹᬃᬯ᭄ᬯᬭᬶᬪᬵᬲ᭄ᬯᬭ᭛

ᬧᬶᬦᬳᬕᭃᬂᬦᬶᬭᬢᬾᬓ‌ᬅᬯᬓ᭄ᬦᬶᬭ᭞
ᬓᬢᬢᬓᬸᬢ᭄ᬓᬤᬶᬧᬃᬯ᭄ᬯᬢᬫᬗ᭄ᬮᬬᬂ᭞
ᬉᬫᭂᬍᬢᬸᬓ᭄ᬲᬶᬭᬰᬷᬖ᭄ᬭ‌ᬉᬫᬶᬡ᭄ᬟᬸᬳᬸᬭ᭄᭞
ᬕ᭄ᬭᬳᬕᬡᬵᬃᬓ᭄ᬓᬯᬸᬮᬦ᭄‌ᬬᬓᬢᬸᬗ᭄ᬓᬸᬮᬦ᭄᭛

ᬚᬮᬥᬶᬥᬿᬃᬬ᭄ᬬᬕᬸᬡᬦ᭄ᬬᬢᬢᬃᬧᬟᬾ᭞
ᬇᬓᬦᬥᬿᬃᬬ᭄ᬬᬦᬶᬭᬂᬧᬯᬦᬵᬢ᭄ᬫᬚ᭞
ᬅᬗᬶᬦ᭄ᬦᬗᬶᬦ᭄ᬦᬶᬭᬖᭀᬭᬬᬖᬹᬃᬡ᭄ᬦᬶᬢ᭞
ᬧ᭄ᬭᬮᬬᬩᬵᬬᬸᬧᬟᬦ᭄ᬬᬭᬶᬯᬸᬢ᭄ᬫᬕᭃᬂ᭛

ᬳᬦᬢᬲᬵᬳᬲᬪᬷᬱᬡᬭᬵᬓ᭄ᬱᬲᬷ᭞
ᬧ᭄ᬭᬢᬶᬢᬭᭀᬤ᭄ᬭᬗᬭᬦ᭄ᬬᬲᬶᬤᬵᬓᬶᬦᬷ᭞
ᬅᬢᬶᬯᬶᬰᬵᬮᬢᬸᬢᬸᬓ᭄ᬦ᭄ᬬᬫᭂᬗᬵᬫᬗᬂ᭞
ᬬᬳᬸᬫᭂᬎᬲᬶᬭᬰᬷᬖ᭄ᬭᬢᭂᬓᭂᬂᬯᭂᬢᭂᬂ᭛

ᬧᬯᬦᬧᬸᬢ᭄ᬭᬯᬶᬤᬕ᭄ᬥᬲᬶᬭᬵᬗ᭄ᬤᬸᬤᬸᬓ᭄᭞
ᬱᭂᬩᬶᬢᬓᭂᬦ᭄ᬢᬯᭂᬢᭂᬂᬦ᭄ᬬᬫᭂᬲᬢ᭄ᬲᬶᬭ᭞
ᬤᬤᬶᬫᬗᭀᬳᬦᬶᬓᬂᬓᬮᬭᬵᬓ᭄ᬱᬲᬷ᭞
ᬓᬢᬢᬓᬸᬢ᭄ᬓᬤᬶᬰᬩ᭄ᬤᬦᬶᬗᬫ᭄ᬧᬸᬳᬦ᭄᭛

ᬅᬣᬧᭂᬚᬄᬦ᭄ᬬᬢᬶᬩᬵᬫ᭄ᬢᬬᬭᬶᬂᬢᬲᬶᬓ᭄᭞
ᬯᬸᬳᬬᬮᬾᬦ᭄ᬳ᭄ᬬᬸᬫᬲᭃᬫᬋᬩᬸᬢ᭄ᬤᬕᬶᬂ᭞
ᬳᬦᬢᬶᬫᬶᬗ᭄ᬕᬶᬮᬓᬧ᭄ᬯᬯᬋᬕ᭄ᬓᬩᬾᬄ᭞
ᬲᬓᬭᬶᬕᭃᬂᬦᬶᬓᬦᬂᬚᬟᬤᬵᬓᬶᬦᬷ᭛

᭛ᬧ᭄ᬭᬳᬃᬱᬶᬡᬷ᭛᭝᭘᭟᭘
 – – – | ⏑ ⏑ ⏑ | ⏑ – ⏑ | – ⏑ – | ⏓ ᭝᭑᭓

ᬲᬵᬫ᭄ᬧᬸᬦ᭄ᬫᬵᬢᬶᬤᬤᬶᬲᬳᬃᬱᬲᬂᬳᬦᬹᬫ᭄ᬫᬵᬦ᭄᭞
ᬦ᭄ᬢᭀᬦ᭄ᬢᬂᬧᬃᬯ᭄ᬯᬢᬭᬶᬢᭂᬗᬄᬦᬶᬓᬂᬲᬫᬸᬤ᭄ᬭ᭞
ᬭᬶᬄᬫᬾᬦᬵᬓᬕᬶᬭᬶᬗᬭᬦ᭄ᬬᬤᬸᬃᬕ᭄ᬕᬫᬵᬯᬵᬦ᭄᭞
ᬅᬗ᭄ᬳᬶᬂᬬᬵᬤ᭄ᬪᬸᬢᬓᬸᬫᭂᬮᬩ᭄ᬕᬸᬦᬸᬂ‌ᬅᬧᬹᬃᬯ᭄ᬯ᭛

ᬲᬂᬳ᭄ᬬᬂᬫᬵᬭᬸᬢᬫᬓᬫᬶᬢ᭄ᬭᬬᬧ᭄ᬭᬢᬷᬢ᭞
ᬢᬵᬫᭀᬮᬶᬦ᭄ᬧᬯᬦᬲᬓᬵᬬᬩᬵᬬᬸᬫᬶᬢ᭄ᬭ᭞
ᬯ᭄ᬭᬸᬄᬬᬦ᭄ᬩᬵᬬᬸᬢᬦᬬᬲᬂᬫᬭᬸᬢ᭄ᬧ᭄ᬭᬲᬹᬢ᭞
ᬫᭀᬚᬃᬲ᭄ᬯᬵᬕᬢᬫᬲᬬᬸᬢ᭄ᬲᬕᭀᬭᬯᬵᬗ᭄ᬮᬶᬂ᭛

ᬳᬾᬩᬵᬬ᭄ᬯᬵᬢ᭄ᬫᬚᬲᭂᬧᭂᬭᬶᬗ᭄ᬳᬸᬮᬸᬦ᭄ᬢᬭᬭ᭄ᬬᬦ᭄᭞
ᬳᬬ᭄ᬯᬵᬕ᭄ᬬᬵᬳᬦᬧᬦᬫᬸᬬ᭄ᬓᬸᬚᬫ᭄ᬩᬸᬟᬸᬃᬬ᭄ᬬᬦ᭄᭞
ᬧᭀᬄᬫᬗ᭄ᬕᬶᬲ᭄ᬓᬘᬧᬶᬮᬶᬫᭀᬮᬶᬫᬸᬲ᭄ᬓᬧᬸᬡ᭄ᬟᬸᬂ᭞
ᬫ᭄ᬯᬂᬮᬗ᭄ᬲᭂᬩ᭄ᬤᬸᬳᭂᬢᬫᬦᬶᬲ᭄ᬧᬗᬦ᭄ᬲᬓᬳ᭄ᬬᬸᬦ᭄᭛

ᬭᬶᬂᬧᬵᬃᬰ᭄ᬰ᭄ᬯᬵᬢᬢᬸᬭᬸᬢᬸᬭᬹᬬᬣᬵᬲᬸᬓᬵᬗ᭄ᬓᬾ᭞
ᬢᭀᬦ᭄ᬢᭀᬦ᭄ᬢᬂᬫᬦᬸᬓᬫᬶᬚᬄᬭᬶᬓᬾᬗᬮᬲ᭄ᬓᬸ᭞
ᬬᬦ᭄ᬫᬕ᭄ᬬᬵᬲᬓᬋᬗᬯᬾᬄᬓᬶᬢᬢ᭄ᬧᬭᬵᬃᬬ᭄ᬬᬦ᭄᭞
ᬯ᭄ᬭᬸᬄᬢᬵᬓᬸᬦ᭄ᬓᬶᬢᬢᬓᬶᬦᭀᬦ᭄ᬮᬸᬫᬓ᭄ᬯᬤᬹᬢ᭛

ᬅᬢ᭄ᬬᬦ᭄ᬢᬾᬓᬦᬢᬕᬶᬭᬗ᭄ᬓᬸᬤᬾᬦ᭄ᬢᬧᬸᬢ᭄ᬭ᭞
ᬤᬶᬩ᭄ᬬᬵᬲᬶᬄᬯᭂᬦᬗᬫᬍᬲ᭄ᬪᬝᬵᬭᬭᬵᬫ᭞
ᬲᬓ᭄ᬯᬾᬄᬲᬂᬯᬶᬓᬸᬳᬦᬭᬶᬂᬕᬸᬦᬸᬂᬫᬲᬵᬥ᭄ᬬ᭞
ᬓ᭄ᬕᬵᬃᬬ᭄ᬬᬦ᭄ᬢᬾᬓᬦ‌ᬇᬦᬗᭂᬦᬗᭂᬦ᭄ᬓᬲᬶᬤ᭄ᬥᬵ᭛

ᬢᬗ᭄ᬳᬾᬃᬳᬾᬃᬧ᭄ᬯᬢᬲᬓᬋᬂᬮᬸᬓᬦ᭄ᬲ᭄ᬯᬕᬵᬫ᭄ᬢ᭞
ᬫᬶᬢ᭄ᬭᬳ᭄ᬬᬂᬧᬯᬦᬫᬢᬵᬓᬸᬢᬦ᭄ᬳᬦᭀᬮᬶ᭞
ᬲᬂᬳ᭄ᬬᬂᬯᬾᬢᬸᬯᬶᬫᬧᬦᬲ᭄ᬢᬗᭃᬩ᭄ᬧ᭄ᬯᬢᬗ᭄ᬓᬾ᭞
ᬬᬦ᭄ᬲᬵᬫ᭄ᬧᬸᬦ᭄ᬫᬋᬦᬧᬦᬲ᭄ᬮᬸᬫᬓ᭄ᬯᬰᬷᬖ᭄ᬭ᭛

ᬦ᭄ᬬᬂᬓᬸᬫ᭄ᬩᬂᬬᬋᬗᭂᬭᬾᬗᭃᬦ᭄ᬢᬤᬃᬧ᭄ᬧᬫᭀᬦᬶ᭞
ᬓᭂᬫ᭄ᬩᬂᬦᬶᬂᬂ‌ᬅᬲᬦᬲᭂᬟᬾᬂᬫᬦᭀᬚ᭄ᬜᬢᭀᬦ᭄ᬢᭀᬦ᭄᭞
ᬢᭀᬦ᭄ᬢᭀᬦᭂᬦ᭄ᬦ᭄‌ᬅᬓᬸᬓᬮᬮᬄᬧ᭄ᬯᬤᬾᬦ᭄ᬢᬗᬹᬦᬶ᭞
ᬪᬵᬕ᭄ᬬᬗ᭄ᬓᬸᬦ᭄ᬢᭂᬓᬓᬶᬢᬩᬵᬬᬸᬧᬸᬢ᭄ᬭᬢᬦ᭄ᬮᬾᬦ᭄᭛

ᬦᬵᬮᬶᬂᬦᬶᬂᬕᬸᬦᬸᬗᬲᬬᬸᬢ᭄‌ᬭᬶᬲᬂᬳᬦᬹᬫᬵᬦ᭄᭞
ᬯᬾᬢ᭄ᬦᬶᬂᬕ᭄ᬬᬵᬦᬶᬭᬲᬸᬫᬳᬸᬃᬯᬯᬂᬢᬫᭀᬚᬭ᭄᭞
ᬳᬾᬫᬾᬦᬵᬓᬕᬶᬭᬶᬳᬸᬯᬸᬲ᭄ᬢᬳᬬ᭄ᬯᬓᬾᬧ᭄ᬯᬦ᭄᭞
ᬧᬺᬕ᭄ᬬᬵᬓᬸᬦ᭄ᬲᬫᬬᬩᬝᬵᬭᬭᬵᬫᬫᬕ᭄ᬬᬵ᭛

ᬢᬵᬫᭀᬮᬶᬦ᭄ᬓᬶᬢᬢᬲᬫᬷᬭᬡᬵᬢᬫᬶᬢ᭄ᬭ᭞
ᬦ᭄ᬤᬵᬫᬕ᭄ᬬᬵᬫ᭄‌ᬯ᭄ᬭᬸᬳᬭᬶᬲᬶᬭᬵᬯᬡᬵᬓᬸᬫᬗ᭄ᬓᬾ᭞
ᬫᬵᬧᬧ᭄ᬯᬾᬓᬦᬫᬸᬓᬦᬶᬂᬂ‌ᬇᬦᬗ᭄ᬮᬸᬳᬶᬂᬭᬵᬢ᭄᭞
ᬰᬓ᭄ᬢᬶᬦ᭄ᬬᬾᬓᬦᬧᬧᬕᬵᬓᭂᬗ᭄ᬓ᭄ᬯᬬᬦ᭄ᬧ᭄ᬭᬯ᭄ᬭ᭄ᬭ᭛

ᬍᬗ᭄ᬓᬵᬬᬾᬓᬦᬭᬪᬲᬵᬗ᭄ᬓ᭄ᬯᬢᬦ᭄ᬧᬰᬾᬱᬵ᭞
ᬲᬓ᭄ᬯᬾᬄᬦ᭄ᬬᬵᬂᬲᬸᬭᬭᬶᬧᬸᬭᬵᬓ᭄ᬱᬲᭀᬮᬶᬳᬗ᭄ᬓ᭄ᬯ᭞
ᬲ᭄ᬯᬲ᭄ᬣᬵᬦᬶᬂᬪᬸᬯᬦᬲᬥ᭄ᬬᬤᬾᬗ᭄ᬓᬸᬢᬦ᭄ᬮᬾᬦ᭄᭞❌
ᬦᬷᬮᬶᬂᬲᬂᬧᬯᬦᬲᬸᬢᭀᬫᬶᬩᭂᬃᬢᬮᬸᬗ᭄ᬳᬵ᭛

᭛ᬩ᭄ᬭᬫᬶᬢᬵᬓ᭄ᬱᬭ᭛᭝᭘᭟᭑᭘
 ⏑ ⏑ – | ⏑ – ⏑ | ⏑ ⏑ – | ⏑ ⏑ ⏓ ᭝᭑᭒

ᬳᬦᬭᬵᬓ᭄ᬱᬲᬷᬓᬢᭂᬫᬸᬤᬾᬦᬶᬭᬮᬾᬦ᭄᭞
ᬯᬶᬓᬝᬵᬓ᭄ᬱᬶᬦᬷᬬᬢᬗᬭᬦ᭄ᬬᬕᬳᬦ᭄᭞
ᬲᬸᬓᬬᬦ᭄ᬧᬘᬗ᭄ᬓ᭄ᬭᬫᬭᬶᬓᬂᬚᬮᬥᬶ᭞
ᬫᬦᬶᬓᭂᬧ᭄ᬧ᭄‌ᬇᬯᬓ᭄‌ᬬᬧᬶᬦᬗᬦ᭄ᬬᬮᬦᬵ᭛

ᬉᬫᬸᬮᬢ᭄ᬧ᭄ᬯᬬᬾᬂᬕᬕᬦᬬᬾᬓᬫᭂᬲᬢ᭄᭞
ᬇᬦᬸᬲᬷᬢᬲᬂᬧᬯᬦᬧᬸᬢ᭄ᬭᬯᬯᬂ᭞
ᬲᬶᬦᬶᬓᭂᬧ᭄ᬦ᭄ᬬᬰᬷᬖ᭄ᬭᬳᬶᬦᭂᬎᬦ᭄ᬬᬲᬶᬭ᭞
ᬓᬤᬶᬢᬸᬳ᭄ᬯᬰᬓ᭄ᬢᬶᬬᬯᭂᬦᬂᬭᬪᬲ᭛

ᬭᬶᬕᬸᬮᬹᬦ᭄ᬬᬳᬷᬗᬦᬶᬭᬬᬃᬓᬳᭂᬎ᭞
ᬧᬳᬕᭃᬂᬗᬯᬓ᭄ᬦᬶᬭ‌ᬉᬫᬗ᭄ᬓᬓᬓᬲ᭄᭞
ᬯᬶᬓᬝᬓ᭄ᬱᬶᬦᬷᬓᬳᬍᬎᬦ᭄ᬫᭂᬍᬎ᭞
ᬉᬫᬸᬮᬹᬫᬢᬦ᭄ᬬᬬᬫᬗᬾᬮᬸᬫᭂᬍᬤ᭄᭛

ᬢᬶᬦᬸᬳᬸᬓ᭄ᬦᬶᬭᬾᬂᬦᬓᬕᬸᬮᬹᬦ᭄ᬬᬟᬸᬳᬓ᭄᭞
ᬤᬶᬦᬸᬕᬂᬋᬫᭂᬓ᭄ᬭᬳᬸᬭᬳᬸᬦ᭄ᬬᬰᬶᬯᬓ᭄᭞
ᬲᬶᬦᬳᬸᬢ᭄ᬦᬶᬭᬾᬓᬦᬕᬸᬭᬸᬂᬕᬸᬭᬸᬂ᭞❌
ᬦ᭄ᬬᬧᭂᬕᬢ᭄ᬫᭂᬲᬢ᭄ᬲᬶᬭᬫᬸᬯᬄᬬᬫᬶᬩᭂᬭ᭄᭛

ᬳᬮᬶᬯᬢ᭄ᬦᬶᬭᬾᬂᬚᬮᬥᬶᬰᬷᬖ᭄ᬭᬟᬢᭂᬂ᭞
ᬭᬶᬓᬦᬂᬲᬸᬯᬾᬮᬕᬶᬭᬶᬖᭀᬭᬢᬭ᭞
ᬳᬦᬭᭀᬤ᭄ᬭᬭᬵᬓ᭄ᬱᬲᬬᬫᬵᬫᭂᬗᬫᭃᬂ᭞
ᬧᬶᬦᬧᬕ᭄ᬦᬶᬭᬵᬤ᭄ᬪᬸᬢᬓᬸᬫᭃᬮ᭄ᬢᬲᬶᬭ᭛

ᬅᬢᬶᬬᬢ᭄ᬦᬲᬂᬧᬯᬦᬧᬸᬢ᭄ᬭᬳᬸᬯᬸᬲ᭄᭞
ᬲᬰᬰᬵᬢᬕᭃᬂᬦᬶᬭᬭᬶᬓᬂᬭᬳᬶᬦ᭞
ᬭᬶᬢᬸᬢᬸᬃᬦᬶᬭᬾᬲᬧᬯᭂᬓᬲ᭄ᬦᬶᬭᬲᬂ᭞
ᬭᬖᬸᬧᬸᬢ᭄ᬭᬗᬹᬦᬶᬫᬯᬸᬯᬸᬲ᭄‌ᬭᬶᬲᬶᬭ᭛

ᬫᬗᬶᬤᬸᬮ᭄ᬫᬸᬯᬄᬫᬦᭂᬫᬸᬤᬹᬃᬕ᭄ᬕᬢᭂᬫᭂᬦ᭄᭞
ᬓᬮᬶᬮᬸᬗ᭄ᬓᬬᬵᬓᬸᬮᬶᬮᬶᬗᬦ᭄ᬓᬸᬫᬮᬹᬂ᭞
ᬇᬓᬦᬂᬕᬸᬦᬸᬂᬧᬶᬦᬓᬤᬸᬃᬕ᭄ᬕᬦᬶᬓᬂ᭞
ᬦᬕᬭᬵᬢ᭄ᬪᬸᬢᬵᬢᬶᬰᬬᬓᬵᬫ᭄ᬢᬭᬬ᭛

ᬳᬮᬶᬯᬢ᭄ᬦᬶᬭᬾᬂᬓᬮᬶᬓᬸᬮᬾᬫ᭄‌ᬬᬳᬸᬯᬸᬲ᭄᭞
ᬤᬰᬤᬾᬰᬓᬧ᭄ᬯᬬᬧᭂᬢᭂᬂᬬᬓᬩᬾᬄ᭞
ᬭᬶᬓᬦᬂᬓᬸᬍᬫ᭄ᬧᬲᬸᬓᬶᬢᬂᬦᬕᬭ᭞
ᬢᭂᬫᬸᬢᬂᬧᬓᬸᬯ᭄ᬯᬦᬢᬶᬢᬶᬧ᭄‌ᬬᬫᬢᬧ᭄᭛

ᬭᬶᬓᬦᬂᬳᬯᬦ᭄ᬫᬦᭂᬫᬸᬭᬵᬓ᭄ᬱᬲᬮᬾᬦ᭄᭞
ᬪᬝᬯᬷᬭᬫᬦ᭄ᬢ᭄ᬭᬶᬫᬤᬹᬮᬸᬃᬬᬓᬩᬾᬄ᭞❌
ᬫᬲᬸᬮᬸᬄᬮᬸᬫᬓ᭄ᬯᬫᬓᭂᬫᬶᬢ᭄‌ᬭᬶᬤᬍᬫ᭄᭞
ᬅᬢᬓᬸᬢ᭄ᬓᬢᭀᬦᬲᬶᬭᬬᬢ᭄ᬦᬓᬸᬫᭃᬮ᭄᭛

ᬢᬾᬧᬶᬦᬶᬂᬳᬯᬦ᭄ᬳᬦᬢᬫᭀᬚᬭᬸᬚᬭ᭄᭞
ᬚᬕᬬᬢ᭄ᬦᬲᬂᬧᬯᬦᬧᬸᬢ᭄ᬭᬫᬲᭃ᭞
ᬭᬶᬦᬲᬦ᭄ᬦᬶᬭᬾᬓᬦ‌ᬉᬚᬃᬦ᭄ᬬᬤᬸᬤᬹ᭞
ᬕᬸᬡᬲᬂᬤᬰᬵᬲ᭄ᬬᬧᬶᬦᬸᬚᬶᬦ᭄ᬬᬓᬩᬾᬄ᭛

ᬳᬦᬢᬵᬗᬶᬦᬸᬫ᭄ᬧᬟᬯᬶᬚᬄᬫᬗᬶᬕᭂᬮ᭄᭞
ᬳᬦᬫᬗ᭄ᬕᬸᬧᬶᬢ᭄ᬳᬦᬫᬩᬗ᭄ᬲᬶᬯᬦᬾᬄ᭞
ᬫᬲᬶᬯᭀᬳᬸᬫᬸᬂᬳᬦᬯᬶᬚᬄᬫᬲᭂᬓᬭ᭄᭞
ᬱᬸᬭᬮᭀᬓᬢᬸᬮ᭄ᬬᬦᬶᬓᬦᬂᬦᬕᬭ᭛

ᬯ᭄ᬯᬭᬰᬵᬮᬬᬾᬓᬦᬯᬶᬰᬵᬮᬢᭂᬫᬾᬦ᭄᭞
ᬬᬢᬶᬓᬵᬧᬭᬦ᭄ᬦᬶᬭᬫᬲᬸᬓ᭄ᬢᬲᬶᬭ᭞
ᬯᬶᬓᬸᬭᬵᬓ᭄ᬱᬲᬾᬓᬦ‌ᬇᬲᬶᬦ᭄ᬬᬓᬩᬾᬄ᭞
ᬫᬫᬲᬂᬫᬲᬂᬂ‌ᬅᬚᬶᬲᬶᬋᬧ᭄ᬲᬶᬲᬸᬮᬧ᭄᭛

ᬅᬚᬶᬩᬚ᭄ᬭᬓᬵᬬᬧᬶᬦᬲᬂᬦ᭄ᬬᬯᬦᬾᬄ᭞
ᬅᬪᬶᬰᬵᬭᬫᭀᬦᬳᬦᬢᬵᬚᬶᬢᬶᬟᭂᬫ᭄᭞
ᬫᬓᬸᬧᬶᬓ᭄ᬫᬓᬸᬡ᭄ᬟᬳᬗᬤᭂᬕ᭄ᬫᬺᬕᬶᬕᬶᬄ᭞
ᬅᬢᬶᬭᭀᬤ᭄ᬭᬬᭀᬕᬲᬪᬬᬵᬗᬶᬓᬶᬓᬦ᭄᭛

ᬲᬦᭂᬦᭂᬄᬦᬶᬓᬂᬫᬗᬚᬶᬰᬵᬲ᭄ᬢ᭄ᬭᬯᭂᬕᬶᬕ᭄᭞
ᬫᬘᭂᬗᬶᬮ᭄ᬯᬳᬶᬮ᭄ᬫᬢᭂᬫᬳᬦ᭄ᬫᬢᬸᬓᬭ᭄᭞
ᬢᬫᬢᬃᬯᬶᬯᬾᬓᬭᬲᬦᬶᬂᬯᬶᬦᬸᬯᬸᬲ᭄᭞
ᬲ᭄ᬯᬗᬯᬹᬫᬯᬵᬓ᭄ᬬᬫᬦᭂᬳᭂᬃᬫᬫᬶᬲᬸᬄ᭛

ᬳᬦᬮᬾᬦ᭄ᬲᬕᬸᬮ᭄ᬫᬬᬯᬢᭂᬓ᭄ᬫᬧᭂᬓᭂᬦ᭄᭞
ᬦᬭᬫᬵᬗ᭄ᬲᬬᬾᬓᬧᬶᬦᬗᬦ᭄ᬬᬮᬦᬵᬫᬾ᭞❌
ᬇᬦᬶᬦᬸᬫ᭄ᬦ᭄ᬬᬭᬵᬄᬯᬶᬚᬯᬶᬚᬄᬫᬯᭂᬋ‌ᬵ᭞
ᬧᬢᬸᬓᬃᬢᬸᬓᬃᬦ᭄ᬬ‌ᬇᬦᬸᬘᬧ᭄ᬦ᭄ᬬᬓᬩᬾᬄ᭛

ᬳᬦᬢᬾᬓᬭᬵᬓ᭄ᬱᬲᬩᭂᬢᬄᬫᬗᬶᬦᬸᬫ᭄᭞
ᬅᬫᬗᬦ᭄ᬢᬲᬓ᭄ᬫᭂᬢᬳᬲᬶᬂᬲᬳᬦᬵ᭞
ᬫᬦᭂᬯᭂᬃᬧᬸᬧᬹᬬᬫᬦᬶᬲᬶᬕ᭄‌ᬬᬤᬕᬶᬂ᭞
ᬅᬫᭂᬘᭂᬮ᭄ᬫᭂᬘᭂᬮ᭄ᬳᬦᬓᬸᬮᬸᬩ᭄ᬓᬸᬮᬸᬩᬦ᭄᭛

ᬇᬦᬶᬦᬸᬫ᭄ᬦ᭄ᬬᬭᭀᬤ᭄ᬭᬲᬓᬯᬄᬬᬫᬕᭃᬂ᭞
ᬇᬩᭂᬓᬦ᭄ᬯᬸᬤᬸᬓ᭄ᬓᬶᬦᭂᬮᬮᬾᬦ᭄ᬭᬸᬥᬶᬭ᭞
ᬇᬡᬶᬦᬸᬫ᭄ᬳᭂᬮᬾᬤ᭄ᬧᬶᬲᬦᬶᬓᬂᬲᬓᬯᬄ᭞
ᬫᬯᭂᬋ‌ᬵᬓᬩᬾᬄᬬᬧᬟᬯᬵᬓ᭄ᬧ᭄ᬭᬓᬢ᭛

ᬳᬦᬢᬧ᭄ᬭᬯᬷᬭᬲᬩᬢᭂᬓ᭄ᬫᬗᬶᬦᬸᬫ᭄᭞
ᬢᬦᬤᭀᬄᬢᭂᬯᭂᬓ᭄ᬦ᭄ᬬ‌ᬇᬦᬸᬦᬸᬲ᭄ᬦ᭄ᬬᬓᬩᭂᬄ᭞
ᬅᬢᬶᬤᬃᬧ᭄ᬧᬲᬵᬫ᭄ᬧᬸᬦᬗᬶᬦᬸᬫ᭄‌ᬬᬫᬤᭂᬕ᭄᭞
ᬅᬫᬸᬢᭂᬃᬓᬺᬢᬵᬮᬳᬦᬟᬡ᭄ᬟᬕᬤᬵ᭛

ᬯ᭄ᬯᬭᬮᬾᬦ᭄ᬯᬶᬫᬵᬦᬬᬳᬯᬦ᭄ᬬᬫᬶᬩᭂᬭ᭄᭞
ᬲᬸᬓᬬᬦ᭄ᬧᬘᬗ᭄ᬓ᭄ᬭᬫᬭᬶᬓᬂᬕᬕᬦ᭞
ᬳᬦᬢᬵᬳᬯᬦ᭄ᬭᬣᬮᬶᬫᬦ᭄ᬢᬸᬭᬕ᭞
ᬭᬶᬓᬦᬂᬓᬸᬍᬫ᭄ᬲᬸᬓᬬᬫᬵᬫᭂᬗᬫᭂᬂ᭛

ᬲᬯᬦᬾᬄᬓᬺᬢᬵᬃᬣᬬᬳᬸᬯᬸᬲ᭄ᬫᬦᬸᬓᬹᬚ᭄᭞
ᬚᬬᬰᬢ᭄ᬭᬸᬓᬧ᭄ᬯᬬᬫᬸᬮᬶᬄᬫᬦᬯᬦ᭄᭞
ᬅᬫᬗᬦ᭄ᬭ᭄ᬦᬕᭀᬱ᭄ᬝᬶᬲᬳᬦᬦ᭄ᬬᬯᬶᬚᬄ᭞
ᬫᬲᭂᬓᬃᬓᬭᬂᬩᬮᬶᬲᬯᬶᬢ᭄ᬫᬚᭂᬦᬸ᭛

ᬯ᭄ᬯᬭᬓᬵᬫᬶᬦᬷᬬᬫᬫᬭᬷᬓ᭄ᬱᬫᬳᬵ᭞
ᬳᬸᬫᭂᬦᭂᬂᬧ᭄ᬯᬫᭂᬗ᭄ᬕᭂᬧᬕᭂᬍᬂᬬᬫᬎᬓ᭄᭞
ᬢᬶᬦᬯᬦ᭄ᬬᬫᬵᬲ᭄ᬢᬯᬢᬫᬃᬧᬗᬶᬦᬸᬫ᭄᭞
ᬢᬭᬸᬡᬵᬢᬶᬤᬃᬧ᭄ᬧᬬᬫᬦᬦ᭄ᬢ᭄ᬯᬫᬗᭀᬮ᭄᭛

ᬉᬫᬸᬮᬢ᭄ᬢᬲᬂᬧᬯᬦᬧᬸᬢ᭄ᬭᬭᬶᬓᬂ᭞
ᬫᬲᬶᬯᭀᬲᬭᬵᬕᬬᬲᭂᬟᭂᬂᬧᬟᬲᬶᬄ᭞
ᬓᬮᬭᬦ᭄ᬲᬶᬭᬵᬗᬗᭂᬦᬗᭂᬦ᭄ᬫᬢᬸᬢᬸᬭ᭄᭞
ᬭᬶᬮᬭᬵᬦᬶᬭᬂᬭᬖᬸᬲᬸᬢᬵᬃᬧᬧᬲᬄ᭛

ᬓᬭᬸᬡᬵᬫᬦᬄᬦᬶᬭᬲᬰᭀᬓᬢᭂᬫᭂᬦ᭄᭞
ᬫᬭᬶᬬᬃᬯᬸᬮᬢ᭄‌ᬭᬶᬗᬗᬶᬦᬸᬫ᭄ᬫᬲᬶᬯᭀ᭞
ᬫᬭᬶᬫᬗᬺᬗᭃᬓᬶᬤᬸᬗᬮᬄᬫᬮᬭ᭞
ᬳᬸᬫᬶᬮᬷᬢᬮᬸᬄᬦᬶᬭᬦᬶᬭᬦ᭄ᬢᬭᬬ᭛

ᬓ᭄ᬭᬫᬓᬵᬮᬫᬾᬄᬢᬬᬧᬶᬲᬦ᭄ᬢᬩᭂᬳ᭞
ᬧ᭄ᬭᬢᬶᬧᬵᬤᬓᬺᬱ᭄ᬡᬬᬭᬶᬓᬂᬤᬶᬯᬲ᭞
ᬫᬮᬬᬹᬂᬧᭂᬢᭂᬂᬫᭂᬢᬸᬪᬢ᭄ᬝᬵᬭᬯᬸᬮᬦ᭄᭞
ᬓᬤᬶᬤᬿᬢ᭄ᬬᬬᬃᬯᭂᬢᬸᬪᬝᬵᬭᬳᬭᬶ᭛

ᬅᬢᬶᬰᬷᬖ᭄ᬭᬫᬗ᭄ᬓᬶᬦᬭᬸᬳᬸᬃᬢᬲᬶᬭ᭞
ᬭᬶᬓᬦᬂᬕᬸᬦᬸᬂ‌ᬉᬤᬬᬭᬸᬗ᭄ᬕᬸᬓᬢᭀᬦ᭄᭞
ᬫᬳᬋᬧ᭄ᬢᬸᬫᭀᬦᬳᬬᬸᬦᬶᬂᬦᬕᬭ᭞
ᬬᬫᬢᬂᬦ᭄ᬬᬦᬸᬗ᭄ᬕᬸᬭᬶᬓᬦᬂᬂ‌ᬉᬤᬬ᭛

ᬉᬫᬸᬮᬢ᭄ᬢᬲᬂᬧᬯᬦᬧᬸᬢ᭄ᬭᬭᬶᬓᬂ᭞
ᬤᬰᬤᬾᬰᬦᬶᬂᬦᬕᬭᬓᬧ᭄ᬯᬓᬢᭀᬦ᭄᭞
ᬳᬦᬢᬧ᭄ᬭᬲᬵᬤᬫᬭᬸᬳᬸᬃᬬᬫᬕᭃᬂ᭞
ᬬᬢᬶᬦᭀᬦᬶᬭᬲ᭄ᬨᬝᬶᬓᬭᬢ᭄ᬦᬫᬬ᭛

ᬳᬦᬲᬢ᭄ᬯᬰᬵᬰᬓᬦᬓᬵᬃᬧᬶᬦᬳᬢ᭄᭞
ᬕᬚᬲᬶᬳ᭄ᬳᬫᭀᬂᬫᬺᬕᬯᬭᬵᬳᬯᬭᬓ᭄᭞
ᬳᬦᬮᬾᬦᬮᬲ᭄‌ᬬᬢᬧᬳᬢ᭄ᬦ᭄ᬬᬯᬦᬾᬄ᭞
ᬇᬓᬦᬂᬧ᭄ᬭᬲᬵᬤᬓᬤᬶᬧᬃᬯ᭄ᬯᬢᬬ᭛

ᬫᬡᬶᬘᬦ᭄ᬤ᭄ᬭᬓᬵᬦ᭄ᬢᬬᬦᬢᬃᬦ᭄ᬬᬫᬡᬶᬓ᭄᭞
ᬳᬦᬭᬢ᭄ᬦᬪᬵᬲ᭄ᬯᬭᬳᭂᬦᬶᬦ᭄ᬬᬫᬮᬶᬢ᭄᭞
ᬯᭂᬢᬸᬦᬶᬂᬯᬸᬮᬦ᭄ᬤᬤᬶᬳᬸᬫᬷᬲ᭄‌ᬬᬫᬢᬷᬲ᭄᭞
ᬭᬶᬓᬦᬂᬦᬢᬃᬤ᭄ᬭᬯᬫᬳᭀᬫᬳᭂᬦᬶᬂ᭛

ᬲ᭄ᬨᬝᬶᬓᬧ᭄ᬭᬲᬵᬤᬓᬤᬶᬫᬦ᭄ᬤᬭᬬ᭞
ᬇᬓᬦᬂᬦᬢᬃᬓᬤᬶᬢᬲᬶᬓ᭄ᬲᬸᬲᬸᬬ᭞
ᬫᬡᬶᬫᬸᬢ᭄ᬬᬬᬾᬓᬦᬓᬤᬶᬧ᭄ᬯᬯᭂᬋᬄ᭞
ᬯ᭄ᬯᬬᬳᭀᬫᬢᬷᬲ᭄‌ᬬ‌ᬅᬫᬺᬢᬦ᭄ᬬᬫᭂᬢᬸ᭛

ᬳᬦᬢᬫ᭄ᬩᬓᬸᬚ᭄ᬯᬮᬧᬶᬦᬶᬓ᭄‌ᬬᬓᬩᬾᬄ᭞
ᬲᬧᬸᬮᬸᬄᬢᬸᬫᬵᬧ᭄ᬓᬤᬶ‌ᬅᬮᬸᬦ᭄‌ᬬ᭄ᬬᬃᬓᬕᭃᬂ᭞
ᬧᬟᬳᬶᬧ᭄ᬭᬲᬵᬤᬭᬶᬤᬍᬫ᭄ᬢᬶᬦᬩᭂᬄ᭞
ᬬᬢᬰᬩ᭄ᬤᬦᬶᬂᬚᬮᬥᬶᬓᬧ᭄ᬯᬳᬸᬫᬸᬂ᭛

ᬭᬶᬬᬯᬵᬦᬶᬓᬵᬳᬦᬢᬬᬵᬯᬭᬡ᭞
ᬢᬫᬮᬄᬧ᭄ᬭᬲᬵᬤᬫᬋᬡᬶᬓ᭄ᬫᬟᭂᬫᬶᬢ᭄᭞
ᬇᬡᬸᬓᬶᬃᬬᬓᬧ᭄ᬯᬢᬫᬡᬶᬓ᭄ᬫᬳᬶᬋᬂ᭞
ᬓᬳᬭᬦ᭄ᬓᬭᬂᬓᬸᬫᬸᬮᬶᬮᬶᬂᬭᬶᬢᭂᬧᬶ᭛

ᬇᬓᬦᬧ᭄ᬭᬲᬵᬤ‌ᬇᬬᬯᬵᬦ᭄ᬬᬓᬩᬾᬄ᭞
ᬧᬟᬓᬧ᭄ᬯᬫᬾᬲᬶᬓᬦᬓᬧ᭄ᬭᬢᬶᬫᬵ᭞
ᬓᬤᬶᬤᬾᬯᬤᬵᬦᬯᬧᬋᬂ‌ᬉᬫᬲᭃ᭞
ᬫᬮᬧᬾᬓᬦᬵᬗᬫᬺᬢᬬᬾᬓᬦᬤᭀᬦ᭄᭛

ᬧᬟᬓᬧ᭄ᬯᬲᬵᬬᬸᬥ‌ᬇᬓᬂᬧ᭄ᬭᬢᬶᬫᬵ᭞
ᬫᬕᬤᬵᬫᬰᬹᬮᬫᬮᬭᬲ᭄ᬫᬮᬶᬧᬸᬂ᭞
ᬫᬢᭂᬯᭂᬓ᭄ᬫᬘᬓ᭄ᬭᬳᬦᬩᬚ᭄ᬭᬯᬦᬾᬄ᭞
ᬓᬤᬶᬢᬵᬧ᭄ᬭᬗᬵᬋᬩᬸᬢᬬᬾᬗᬫ᭄ᬭᬸᬢ᭛

ᬳᬦᬮᬾᬦ᭄ᬲᬸᬯᬸᬓ᭄ᬮᬯᬗᬶᬓᬂᬧ᭄ᬭᬢᬶᬫ᭞
ᬫᬡᬶᬘᬦ᭄ᬤ᭄ᬭᬓᬵᬦ᭄ᬢᬧᬶᬦᬳᬢ᭄ᬫᬳᬍᬧ᭄᭞
ᬫᬯᭂᬮᬹᬫᬢᬦ᭄ᬬᬤᬸᬫᭂᬎᬫᬍᬎ᭞
ᬓᬤᬶᬭᬵᬳ᭄ᬯᬫᬶᬮ᭄ᬯᬫᬋᬩᬸᬢ᭄ᬢ᭄‌ᬅᬫ᭄ᬭᬾᬢ᭛

ᬯᬶᬱᬓᬵᬮᬓᬹᬝᬬᬓᬸᬦᬂᬫᬮᬬᬷ᭞
ᬇᬓᬦᬂᬲᬸᬯᬸᬓ᭄ᬮᬯᬗᬢᬷᬫᬢᬓᬸᬢ᭄᭞
ᬭᬶᬩᬝᬵᬭᬰᬗ᭄ᬓᬭᬭᬶᬧᬵᬧᬳᬭ᭞
ᬳᬦᬭᬶᬂᬧ᭄ᬭᬲᬵᬤᬭᬶᬤᬍᬫ᭄ᬲᬢᬢ᭛

ᬭᬶᬬᬯᬵᬦᬶᬗᬵᬯᬭᬡᬭᬵᬫ᭄ᬬᬓᬢᭀᬦ᭄᭞
ᬳᬦᬓᬮ᭄ᬧᬯᬺᬓ᭄ᬱᬫᬢᬢᬵᬫᬋᬦᭃᬩ᭄᭞
ᬲᬸᬓᬳᬾᬢ᭄ᬯᬫᬾᬢ᭄ᬯᬓᭂᬦᬲᬶᬂᬲᬓᬳᬋᬧ᭄᭞❌
ᬓᬤᬶᬧᬵᬭᬶᬚᬵᬢ‌ᬉᬮᬶᬳᬶᬂᬫᬫᬸᬢᬾᬭ᭄᭛

ᬇᬲᬫᬷᬧᬦᬶᬂᬓᬦᬓᬓᬮ᭄ᬧᬢᬭᬸ᭞
ᬳᬦᬫᬡ᭄ᬟᬧᬵᬤ᭄ᬩᬸᬢᬬᬭᬢ᭄ᬦᬫᬬ᭞
ᬧᬶᬢᬶᬕᬦ᭄ᬬᬫᬃᬓ᭄ᬓᬢᬫᬡᬶᬓ᭄ᬫᬓᬶᬭᬶᬲ᭄᭞
ᬕᬯᬬᬦ᭄ᬪᬝᬵᬭᬬ‌ᬇᬲᬶᬦ᭄ᬬᬓᬩᬾᬄ᭛

ᬯ᭄ᬯᬭᬫᬸᬢ᭄ᬬᬳᬵᬕ᭄ᬭᬳᬦᬢᬾᬓᬧᬬᬸᬂ᭞
ᬳᬦᬢᬸᬗ᭄ᬕᬗᬦ᭄ᬕᬚᬭᬣᬵᬧ᭄ᬭᬢᬶᬫ᭞
ᬫᬡᬶᬭᬢ᭄ᬦᬲᬵᬭᬶᬲᬭᬶᬦᬶᬂᬚᬮᬥᬶ᭞
ᬧᬶᬦᬸᬢᭂᬃᬳᬸᬯᬸᬲ᭄ᬫᭂᬢᬸᬓᬢᭀᬦᬲᬶᬦᬂ᭛

ᬳᬦᬢᬾᬓᬶᬤᬾᬯᬕᬺᬳᬭᬢ᭄ᬦᬫᬬ᭞
ᬫᬢᬢᬵᬫᬳᭀᬚ᭄ᬯᬮᬓᬩᬾᬄᬲᬸᬫᭂᬦᭃ᭞
ᬬᬢᬶᬓᬵᬯᬶᬫᬵᬦᬦᬶᬭᬲᬂᬫᬫᬸᬢᭂᬭ᭄᭞
ᬓᬯᭂᬓᬲ᭄‌ᬭᬶᬳᭂᬂᬳᬯᬦᬦᬶᬂᬫᬶᬩᬾᬭ᭞

ᬯ᭄ᬯᬭᬢᬾᬓᬶᬢᬫ᭄ᬩᬓᬶᬬᬯᬵᬫᬭᬸᬳᬸᬭ᭄᭞
ᬭᬚᬢᬵᬧᬸᬢᬶᬄᬓᬸᬫᬸᬮᬶᬮᬶᬂᬭᬶᬢᭂᬧᬶ᭞
ᬓᬤᬶᬦᬵᬕᬩᬵᬲᬸᬓᬶᬫᬭᬵᬃᬬ᭄ᬬᬦᬗᬾᬮ᭄᭞
ᬭᬶᬳᬸᬯᬸᬲ᭄ᬦᬶᬓᬂᬚᬮᬥᬶᬬᬦ᭄ᬧᬶᬦᬸᬢᬾᬭ᭄᭛

ᬲᬸᬫᭂᬦᭃᬫᬡᬶᬓ᭄ᬧᬯᬮᬩᬵᬂᬮᬸᬫᬭᬧ᭄᭞
ᬬᬢᬕᭀᬧᬸᬭᬦ᭄ᬬᬓᬤᬶᬘᬹᬮᬮᬸᬫᭃᬡ᭄᭞
ᬭᬶᬮᬯᬂᬦ᭄ᬬᬭᬵᬓ᭄ᬱᬲᬫᬧᬡ᭄ᬝᬓᭂᬫᬶᬢ᭄᭞
ᬬᬢᬶᬓᬲᬶᬳᬸᬂᬦ᭄ᬬᬫᬲᬮᬶᬢ᭄ᬫᬮᬸᬗᬶᬤ᭄᭛

᭛ᬰᬵᬮᬶᬦᬷ᭛᭝᭘᭟᭕᭙
 – – – | – – ⏑ | – – ⏑ | – ⏓ ᭝᭑᭑

ᬦᬵᬳᬦ᭄‌ᬮ᭄ᬯᬶᬃᬦᬶᬂᬧᬃᬳ᭄ᬬᬗᬦ᭄‌ᬗ᭄ᬓᬷᬭᬶ‌ᬍᬗ᭄ᬓᬵ᭞
ᬱᬰ᭄ᬭᬷᬢᬾᬚᬦ᭄ᬬᭀᬚ᭄ᬯᬮᬵᬪ᭄ᬭᬵᬧ᭄ᬭᬪᬵᬦ᭄ᬬ᭞
ᬫᬗ᭄ᬓᬶᬦ᭄ᬫᬵᬯᬵᬦ᭄ᬳ᭄ᬬᬂᬯᬸᬮᬦ᭄ᬫᬗ᭄ᬓᬶᬦᬵᬯᬵ᭞
ᬫᬗ᭄ᬓᬶᬦ᭄ᬲᬰ᭄ᬭᬷᬧᬃᬳ᭄ᬬᬗᬦ᭄ᬲ᭄ᬭᬷᬦ᭄ᬬᬓᬲ᭄ᬭᬂ᭛

ᬤᬾᬯᬷᬲᬷᬢᬵᬩ᭄ᬬᬓ᭄ᬢᬮᬶᬗ᭄ᬓᬸᬦ᭄ᬳᬦᬗ᭄ᬓᬵ᭞
ᬮᬶᬂᬦᬶᬂᬘᬶᬢ᭄ᬢᬵᬦᬃᬓ᭄ᬓᬬᬵᬓᭀᬦ᭄ᬮᬸᬫᬓ᭄ᬯ᭞
ᬬᬾᬓᬵᬦ᭄ᬮᬸᬫ᭄ᬧᬢ᭄ᬲᬂᬳᬦᬹᬫᬵᬦ᭄ᬢᭂᬓᬗ᭄ᬓ᭞
ᬢᭀᬦ᭄ᬢᬂᬯᬤ᭄ᬯᬵᬭᬵᬓ᭄ᬱᬲᬵᬗ᭄ᬭᬵᬓ᭄ᬱᬢᬦ᭄ᬓ᭄ᬭᬄ᭛

ᬫᭀᬫᭀᬦᬶᬂᬯ᭄ᬯᬶᬮ᭄ᬬᬾᬓᬯᬷᬦᬵᬦᬶᬯᬵᬦᬶ᭞
ᬬᬢ᭄ᬦᬵᬢᬸᬗ᭄ᬕ᭄ᬯᬶᬗ᭄ᬓᬂᬘᬢᬸᬃᬤ᭄ᬯᬵᬭᬦᬸᬗ᭄ᬕᬸ᭞
ᬓᬧ᭄ᬯᬵᬗ᭄ᬭᬗ᭄ᬓᬓ᭄ᬘᬗ᭄ᬘᬶᬗᬜ᭄ᬘᬂᬓᬘᬗ᭄ᬓᬕ᭄᭞
ᬫᭀᬗ᭄ᬲᬶᬮ᭄ᬫᬾᬗ᭄ᬲᭂᬮ᭄ᬧᬵᬯᬓᬦ᭄ᬬᬵᬓ᭄ᬭᬮᬓ᭄ᬭᬮ᭄᭛

ᬫᬯ᭄ᬬᬂᬫᬾᬓᭂᬮ᭄ᬯᭀᬓ᭄ᬦ᭄ᬬᬫᬓᬺᬧ᭄ᬓᬸᬫᬶᬲ᭄ᬦ᭄ᬬ᭛
ᬯᬓ᭄ᬱᬩ᭄ᬭᬶᬲ᭄ᬩ᭄ᬭᬶᬲ᭄ᬭᭀᬤ᭄ᬭᬫᬮ᭄ᬯᬵᬟᬟᬦ᭄ᬬ᭞
ᬲᬶᬗ᭄ᬳᬵᬓᬵᬭᬓ᭄ᬭᬹᬭᬮᬹᬗᬶᬤ᭄ᬲᬶᬳᬸᬂᬦ᭄ᬬ᭞
ᬩ᭄ᬬᬓ᭄ᬢᬵᬦ᭄ᬫᬢ᭄ᬯᬂᬫᬺᬢ᭄ᬬᬸᬬᬃᬢᭀᬦ᭄ᬫᬸᬓᬦ᭄ᬬ᭛

ᬬᬃᬢᭀᬦ᭄ᬢᬂᬯ᭄ᬯᬶᬮ᭄ᬬᬾᬓᬮᬶᬗ᭄ᬲᬶᬃᬦᬶᬭᬵᬗ᭄ᬤᭀᬄ᭞
ᬤᬹᬦᬶᬂᬢᬫ᭄ᬩᬓ᭄‌ᬗ᭄ᬓᬦ᭄ᬧᬦᬾᬓ᭄ᬬᬢ᭄ᬦᬰᬷᬖ᭄ᬭ᭞
ᬫᬫ᭄ᬭᬶᬄᬢᬵᬢᬄᬫᬾᬢ᭄ᬫᬳᬵᬤᬾᬯᬶᬲᬷᬢᬵ᭞
ᬢᬵᬢᬃᬧᬗ᭄ᬕᬸᬄᬫᬿᬣᬶᬮᬷᬰᬷᬖ᭄ᬭᬮᬸᬗ᭄ᬳᬵ᭛

ᬦ᭄ᬢᭀᬦ᭄ᬢᬂᬓᬵᬫᬷᬯ᭄ᬯᬶᬮ᭄ᬲᭂᬟᭂᬂᬬᭀᬯᬦᬵᬓ᭄ᬯᬾᬄ᭞
ᬫᭀᬦᭂᬂᬬᬃᬢᭀᬦ᭄ᬢᬾᬚᬲᬂᬳ᭄ᬬᬂᬰᬰᬵᬗ᭄ᬓ᭞
ᬫᬗ᭄ᬤᭀᬦ᭄‌ᬤ᭄ᬯᬤ᭄ᬯᬮ᭄‌ᬭᬶᬂᬭᬭᬵᬗ᭄ᬓᬵᬦ᭄ᬧᬭᬵᬯᬺᬕ᭄᭞
ᬓᬧ᭄ᬯᬵᬲ᭄ᬬᬂᬲ᭄ᬬᬂᬓᬵᬫᬶᬦᬷᬯ᭄ᬯᬂᬦ᭄ᬬᬫᭀᬲ᭄ᬬᬦ᭄᭛

ᬲᬵᬫ᭄ᬧᬸᬦ᭄ᬬᬵᬗᬾᬮ᭄ᬓᬧ᭄ᬯᬫᬡ᭄ᬟᭂᬓ᭄ᬫᬮᬸᬗ᭄ᬕᬸᬄ᭞
ᬫᬗ᭄ᬲᭃᬤ᭄ᬯᬤ᭄ᬯᬮ᭄ᬲᬂᬭᬭᬵᬦᭀᬭᬶᬧᬵᬦ᭞
ᬲᬷᬥᬸᬫ᭄ᬯᬂᬩᬺᬫ᭄ᬫᬵᬲ᭄ᬢᬯᬤ᭄ᬭᬵᬓ᭄ᬱᬓᬶᬜ᭄ᬘ᭞
ᬤᬃᬧ᭄ᬧᬂᬓᬵᬫᬷᬬᬵᬦᬟᬄᬧᬹᬃᬡ᭄ᬦᬤᬾᬦ᭄ᬬ᭛

ᬮ᭄ᬬᬦ᭄ᬢᬂᬲ᭄ᬯᬾᬙᬵᬧᬵᬦᬫᬳ᭄ᬦᬶᬂᬲᬸᬕᬦ᭄ᬥ᭞
ᬫᬸᬗ᭄ᬕ᭄ᬯᬶᬂᬧᬶᬦ᭄ᬢ᭄ᬯᬦ᭄ᬢᬸᬮ᭄ᬬᬘᬃᬫ᭄ᬫᬶᬂᬚᬸᬕᬵᬳᭀ᭞
ᬘᬵᬬᬵᬲᬂᬳ᭄ᬬᬂᬘᬦ᭄ᬤ᭄ᬭᬫᬷᬩ᭄ᬬᬓ᭄ᬢᬬᬗ᭄ᬓᬵᬫ᭄᭞
ᬮ᭄ᬯᬶᬃᬦ᭄ᬬᬂᬓᬵᬫᬷᬢᬸᬮ᭄ᬬᬭᬵᬳᬸᬦ᭄ᬫᬶᬦᬸᬫ᭄‌ᬬ᭛

ᬮᬵᬯᬦ᭄ᬓᬵᬫᬷᬩ᭄ᬯᬢ᭄ᬳᬋᬧ᭄‌ᬭᬶᬧ᭄ᬭᬶᬬᬵᬦ᭄ᬬ᭞
ᬬᬾᬓᬵᬲᬡ᭄ᬟᬶᬂᬢᬃᬫᬤᭀᬄᬦᬶᬢ᭄ᬬᬓᬵᬮ᭞
ᬅᬗ᭄ᬳᬶᬂᬓ᭄ᬭᭀᬟᬵᬬᬾᬓᬫᬾᬦᬓ᭄ᬢᬮᬶᬂᬦ᭄ᬬ᭞
ᬫᬗ᭄ᬮᬗ᭄ᬕᬢ᭄ᬯᬓ᭄ᬢᬃᬧᬯᭂᬄᬫᬾᬤᬶᬬᬵᬕ᭄ᬮᬶᬲ᭄᭛

ᬅᬓ᭄ᬯᬾᬄᬢᬂᬯ᭄ᬯᬶᬮ᭄ᬖᭀᬭᬬᬵᬦᬸᬂᬓᬧᬗ᭄ᬕᬸᬄ᭞
ᬓᬢ᭄ᬯᬂᬲᬂᬳ᭄ᬬᬂ‌ᬇᬦ᭄ᬤ᭄ᬭᬢᬦ᭄ᬲ᭄ᬯᬂᬕᬮᬓ᭄ᬦ᭄ᬬ᭞
ᬦ᭄ᬤᬵᬢᬦ᭄ᬓᬕ᭄ᬬᬢ᭄ᬲᬂᬳᬦᬹᬫᬵᬦ᭄ᬢᬸᬫᭀᬦ᭄‌ᬬ᭞
ᬲᭀᬫᬲᭀᬫᬄᬓᬧ᭄ᬯᬢᭃᬓᬵᬦ᭄ᬢᬶᬦᬶᬜ᭄ᬚᭀ᭛

ᬦ᭄ᬤᬵᬕ᭄ᬢᬃᬯ᭄ᬭᬸᬄᬯ᭄ᬯᬶᬮ᭄ᬲᬂᬳᬦᬹᬫᬵᬦ᭄ᬧᬦᬶᬜ᭄ᬚᭀ᭞
ᬆᬧᬦ᭄ᬫᬵᬬᬵᬭᬹᬧᬫᭂᬗ᭄ᬕᭂᬧ᭄ᬲᬶᬭᬵᬦ᭄ᬯᬶᬮ᭄᭞
ᬳᬵᬄᬫᬹᬟᬾᬓᬶᬂᬫᬹᬃᬓ᭄ᬓᬢᬦ᭄‌ᬯ᭄ᬭᬸᬄᬧ᭄ᬭᬫᬵᬤ᭞
ᬱ᭄ᬯᬂᬲ᭄ᬯᬂᬘᬗ᭄ᬓᬓ᭄ᬥᬹᬃᬢ᭄ᬢᬦᬵᬮᬶᬂᬦᬶᬋᬂᬢ᭄ᬯᬲ᭄᭛

ᬫᬗ᭄ᬓᬾᬦ᭄ᬮᬸᬗ᭄ᬳᬵᬬᬃᬧᭂᬲᬢ᭄‌ᬭᬶᬂᬓᬟᬢ᭄ᬯᬦ᭄᭞
ᬡ᭄ᬢᭀᬦ᭄ᬢᬂᬭᬢ᭄ᬦᬵᬧᬾᬦᬶᬮᬵᬯᬦ᭄ᬦ᭄‌ᬉᬫᬄᬫᬷᬫ᭄ᬲ᭄᭞
ᬬᬾᬓᭀᬗ᭄ᬕ᭄ᬯᬦ᭄ᬲᬂᬭᬵᬯᬡᬵᬫᬸᬓ᭄ᬢᬶᬪᭀᬕ᭞
ᬱᬮ᭄ᬯᬶᬃᬦᬶᬂᬲ᭄ᬢ᭄‌ᬬ᭄ᬬᬃᬧ᭄ᬲᬵᬭᬷᬫᬮᬷᬦᬷᬓ᭄ᬯᬾᬄ᭛❌

ᬳ᭄ᬬᬂᬰ᭄ᬭᬷᬲᬰ᭄ᬭᬷᬲᭀᬃᬬᬓᬲ᭄ᬭᬂᬢᬤᬾᬦ᭄ᬬ᭞
ᬰᬺᬗ᭄ᬕᬵᬭᬵᬭᬹᬫ᭄ᬓᭀᬫᬮᭀᬍᬫ᭄ᬯᬸᬮᬢ᭄ᬦ᭄ᬬ᭞
ᬯ᭄ᬭᬸᬄᬭᬶᬂᬓ᭄ᬭᬷᬟᬵᬭᬶᬂ‌ᬉᬮᬄᬳᬗ᭄ᬲᬮᬷᬮᬵ᭞
ᬭᬶᬂ‌ᬇᬦ᭄ᬤ᭄ᬭᬵᬡᬷᬰᬵᬲ᭄ᬢ᭄ᬭᬲᬵᬫ᭄ᬧᬸᬦ᭄ᬧᬗᬚ᭄ᬬᬦ᭄᭛

ᬢᬵᬢᬦ᭄ᬓᬾᬯ᭄ᬭᬦ᭄ᬳ᭄ᬬᬂ‌ᬅᬦᬗ᭄ᬕᬵᬃᬳᬦᬗ᭄ᬓ᭞
ᬫᭀᬮᬶᬄᬢᬂᬳ᭄ᬭᬹᬫ᭄ᬯᬂᬮᬭᬲ᭄ᬢᬦ᭄‌ᬍᬲᬸᬬ᭞
ᬲ᭄ᬢ᭄ᬭᬷᬬᬵᬕᬦ᭄ᬢᬶᬬᭀᬫᬦᬄᬢᬂᬫᬦᬄᬲ᭄ᬬᬸᬄ᭞
ᬘᬓ᭄ᬱᬸᬦ᭄ᬬᬵᬤᬺᬲ᭄ᬦᬵᬧᬦᬄᬦ᭄ᬬᬵᬢᬶᬢᬶᬓ᭄ᬱ᭄ᬡ᭛

ᬲᬵᬫ᭄ᬧᬸᬦ᭄ᬢᭀᬦ᭄ᬢᭀᬦᬧ᭄ᬲᬭᬷᬢᬦ᭄ᬫᬲᭀᬯᬾ᭞
ᬯ᭄ᬯᬦ᭄ᬢᭂᬦ᭄ᬢᬾᬚᭀᬚ᭄ᬯᬵᬮᬫᬪ᭄ᬭᬷᬬᬮᬸᬫ᭄ᬭᬵᬫ᭄᭞
ᬫᬗ᭄ᬓᬶᬦ᭄ᬫᬾᬗᬵᬦ᭄ᬢᭀᬦ᭄ᬯᬶᬫᬵᬦᭀᬚ᭄ᬯᬮᬵᬪ᭄ᬭᬵ᭞
ᬓᬓ᭄ᬬᬵᬢᬶᬂᬭᬵᬢ᭄ᬧᬸᬱ᭄ᬧᬓᬵᬦᬵᬫᬢᬦ᭄ᬮᬾᬦ᭄᭛

ᬢᬸᬮ᭄ᬬᬦ᭄ᬬᬾᬕᭃᬂᬦᬶᬂᬕᬸᬦᬸᬂᬫᬦ᭄ᬤᬭᬵᬤ᭄ᬭᬶ᭞
ᬬᬧ᭄ᬯᬦ᭄‌ᬭᬶᬂᬤᬺᬲ᭄‌ᬬᬦ᭄ᬫᬶᬩᭂᬃᬘᬶᬢ᭄ᬢᬕᬵᬫᬶ᭞
ᬬᬦ᭄‌ᬭᬶᬂᬢᬾᬚᬵᬲᬹᬃᬬ᭄ᬬᬲᬾᬯᬹᬧᬫᬦ᭄ᬬ᭞
ᬬᬦ᭄‌ᬭᬶᬂᬓ᭄ᬭᬹᬭᬵᬂᬭᬵᬳᬸᬲᬵᬓ᭄ᬱᬵᬢ᭄ᬫᬸᬓᬦ᭄ᬬ᭛

ᬦ᭄ᬓᬵᬦᬵᬫᬃᬢᭀᬦ᭄ᬢᭀᬦ᭄ᬲᬂᬤᬰᬵᬲ᭄ᬬᬧ᭄ᬭᬲᬸᬧ᭄ᬢ᭞
ᬢᬸᬮ᭄ᬬᬵᬢᭂᬗ᭄ᬕᭃᬦᬶᬤ᭄ᬭᬢᬦ᭄ᬧᬗᬺᬗᭃᬭᬵᬢ᭄᭞
ᬮᬵᬯᬦ᭄ᬘᬾᬝᬶᬘᬾᬝ᭄ᬝᬭᬶᬂᬓ᭄ᬭ᭄ᬟᬢᬦ᭄ᬓ᭄ᬭᬄ᭞❌
ᬫᬵᬫ᭄ᬩᭃᬭᬹᬫ᭄ᬦᬶᬂᬓᬲ᭄ᬢᬸᬭᬷᬩᬵᬳᬸᬲᬸᬫ᭄ᬭᬓ᭄᭛

ᬮ᭄ᬯᬶᬃᬦ᭄ᬬᬾᬂᬕᬵᬢ᭄ᬭᬩ᭄ᬬᬓ᭄ᬢᬓᬿᬮᬵᬰᬭᬶᬂᬕᭃᬂ᭞
ᬢᭂᬡ᭄ᬟᬲ᭄ᬫᬓ᭄ᬯᭂᬄᬬᬾᬓᬧᬸᬜ᭄ᬘᬓ᭄ᬦᬶᬭᭀᬙ᭞
ᬮᬵᬯᬦ᭄ᬩᬵᬳᬸᬭ᭄ᬯᬂᬧᬸᬮᬸᬄᬬᬾᬓᬫᬷᬫ᭄ᬮ᭄ᬬᬸᬲ᭄᭞
ᬬᬵᬗ᭄ᬓᭂᬦ᭄ᬭᬡ᭄ᬟᭃᬬᬵᬍᬲᬾᬲ᭄‌ᬫ᭄ᬯᬂᬓᭂᬧᬸᬄᬧᭀᬄ᭛

ᬫᬯ᭄ᬬᬂᬫᭃᬓᭂᬮ᭄ᬢᬂᬓᬸᬫᬷᬲᬃᬤ᭄ᬥᬫᬵᬓᬺᬧ᭄᭞
ᬦᬶᬢ᭄ᬬᬵᬦ᭄ᬧᭀᬮᬄᬤᬾᬦᬶᬗᬸᬰ᭄ᬯᬵᬲᬫᬵᬤᬺᬲ᭄᭞
ᬢᬸᬮ᭄ᬬᬵᬮᬲ᭄ᬦᬶᬂᬫᬾᬭᬸᬓᭀᬮᬵᬳᬮᭀᬮᬄ᭞
ᬯᬾᬢ᭄ᬦ᭄ᬬᬵᬦ᭄ᬲᬾᬟᬸᬂᬖᬸᬃᬡ᭄ᬦᬶᬢᬵᬤᬺᬲ᭄ᬧ᭄ᬭᬘᬡ᭄ᬟ᭛

ᬆᬰ᭄ᬙᬃᬬ᭄ᬬᬵᬫ᭄ᬩᭂᬓ᭄ᬲᬂᬳᬦᬹᬫᬵᬦ᭄ᬢᬸᬫᭀᬦ᭄‌ᬬ᭞
ᬅᬃᬤ᭄ᬥᬵᬲᭀᬯᬾᬯᬾᬢ᭄ᬦᬶᬭᬵᬦ᭄ᬓᬵᬤ᭄ᬪᬸᬢᬵᬫ᭄ᬢᬄ᭞
ᬫᬗ᭄ᬭᬸᬗ᭄ᬓᬸᬓ᭄‌ᬭᬶᬂᬧᬜ᭄ᬘᬭᬗ᭄ᬓᬂᬭᬸᬫᬗ᭄ᬓᬂ᭞
ᬭᬗ᭄ᬘᬵᬦᬵᬫ᭄ᬩᭂᬓ᭄ᬬᬃᬧᬮᬸᬗ᭄ᬕᬸᬄᬯᬶᬲᬵᬢ᭛

ᬲᬓ᭄ᬯᬾᬄᬦᬶᬂᬲ᭄ᬢ᭄ᬭᬷᬓᬧ᭄ᬯᬦᬶᬤ᭄ᬭᬵᬓᬩ᭄ᬤᬾᬄᬦ᭄ᬬ᭞
ᬢᬦ᭄ᬲᬂᬤᬾᬯᬷᬢᬾᬓᬶᬮᬶᬂᬲᬂᬳᬦᬹᬫᬵᬾᬦ᭄᭞❌
ᬬᬦ᭄ᬲᬂᬲᬷᬢᬵᬩ᭄ᬬᬓ᭄ᬢᬮᬶᬗ᭄ᬓᬸᬦ᭄ᬧᬢᬗ᭄ᬳ᭄ᬬ᭞
ᬆᬧᬦ᭄ᬫᭀᬦᭂᬂᬭᬵᬖᬯ᭄ᬕᬵᬢᬄᬘᬶᬦᬶᬢ᭄ᬢ᭛

ᬆᬰ᭄‌ᬕ᭄ᬢᬵᬫ᭄ᬩᬾᬓ᭄ᬲᬂᬳᬵᬦᬸᬫᬵᬦ᭄ᬯᬷᬫᭀᬳ᭞❌
ᬢᬦ᭄ᬢᭀᬦ᭄ᬤᬾᬯᬷᬫᬿᬣᬶᬮᬷᬭᬶᬂᬓᬟᬢ᭄ᬯᬦ᭄᭞
ᬅᬗ᭄ᬳᬶᬂᬢᬾᬓᬶᬦ᭄ᬲᬫ᭄ᬪᬯᬵᬭᬸᬗ᭄ᬕ᭄ᬯᬮᬶᬗ᭄ᬓᬸ᭞
ᬦᬵᬳᬦ᭄ᬮᬶᬂᬲᬂᬩᬵᬬᬸᬧᬸᬢ᭄ᬭᬵᬦ᭄ᬫᬓᬶᬗ᭄ᬓᬶᬂ᭛

ᬢᬧ᭄ᬯᬦ᭄ᬢᭀᬦ᭄ᬲᬂᬫᬿᬣᬶᬮᬷᬬᬾᬓᬮᬸᬫ᭄ᬧᬢ᭄᭞
ᬲᬂᬫᬵᬭᬸᬢ᭄ᬬᬵᬓᬵᬰᬕᬵᬫᬷᬫᬮᬸᬬ᭄‌ᬯ᭄ᬭᬾ᭞
ᬫᬓ᭄ᬯᬾᬄᬢᬂᬯ᭄ᬯᬶᬮ᭄ᬬᬵᬓᭂᬫᬶᬢ᭄ᬓᬧ᭄ᬯᬦᬶᬤ᭄ᬭᬵ᭞
ᬢᬵᬢᬃᬫᭀᬗ᭄ᬲᬶᬮ᭄ᬥᬷᬭᬢᬵᬢᬦ᭄ᬧᬢᬷᬬ᭛

ᬲᬂᬲᬷᬢᬵᬢᬄᬓ᭄ᬯᬦ᭄‌ᬇᬗᬵᬫ᭄ᬩᭂᬓ᭄ᬢᬢᬦ᭄ᬮᬾᬦ᭄᭞
ᬦ᭄ᬤᬶᬗ᭄ᬕ᭄ᬯᬦ᭄ᬤᬾᬯᬷᬗ᭄ᬓᬾᬓᬸᬦᬂᬮᬶᬂᬦᬶᬭᬵᬫᬾᬢ᭄᭞
ᬳᬵᬄᬯ᭄ᬬᬃᬣᬾᬓᬶᬦ᭄ᬗᬾᬮ᭄ᬓᬸᬢᬵᬢᬃᬧᬤᭀᬦ᭄‌ᬬ᭞
ᬢᬵᬢᬦ᭄ᬧᬗ᭄ᬕᬶᬄᬫᬿᬣᬶᬮᬷᬗᬾᬮ᭄ᬓᬸᬯᬺᬤ᭄ᬥᬶ᭛

ᬢᬸᬱ᭄‌ᬝ᭄ᬕ᭄ᬲᬂᬰ᭄ᬭᬷᬭᬵᬫᬬᬃᬢᭂᬫ᭄ᬯᬤᭂᬗ᭄ᬓᬸ᭞❌
ᬫ᭄ᬯᬂᬢ᭄ᬭᬾᬧ᭄ᬢᬶᬰ᭄ᬭᬷᬚᬵᬦᬓᬷᬦᬵᬯᬦᬾᬳᬦ᭄᭞
ᬢᬦ᭄ᬲᬶᬤ᭄ᬥᬾᬓᬵᬤᬾᬗ᭄ᬓᬸᬢᬧ᭄ᬯᬦ᭄ᬓᬧᬗ᭄ᬕᬸᬄ᭞
ᬤᬹᬢᬵᬧᬾᬓᬶᬦ᭄ᬳᬷᬦᬢᬦ᭄ᬲᬶᬤ᭄ᬥᬓᬵᬫ᭄ᬭ᭄ᬬ᭛

ᬦ᭄ᬬᬵᬂᬯ᭄ᬯᬶᬮ᭄ᬦᬶᬤ᭄ᬭᬵᬯᬵᬲ᭄‌ᬬᬫᬵᬢ᭄ᬬᬾᬓᬶᬤᬾᬗ᭄ᬓᬸ᭞
ᬬᬓ᭄ᬢᬫ᭄ᬧ᭄ᬬᬮ᭄ᬬᬵᬧᬷᬮᬢᬾᬓᬵᬧᬶᬧᬶᬦ᭄ᬬ᭞
ᬦ᭄ᬤᬦ᭄ᬯ᭄ᬬᬃᬣᬾᬓᬵᬧᬦ᭄‌ᬬᬢᬦ᭄ᬫᬸᬓ᭄ᬬᬦᬶᬂᬤᭀᬦ᭄᭞
ᬅᬗ᭄ᬳᬶᬂᬤᬾᬯᬷᬫᬸᬓ᭄ᬬᬢᬧ᭄ᬯᬦ᭄ᬓᬧᬗ᭄ᬕᬸᬄ᭛

ᬦᬷᬫ᭄ᬮᬶᬂᬲᬂᬩᬵᬬ᭄ᬯᬵᬢ᭄ᬫᬚᬕ᭄ᬮᬵᬦᬗᬵᬫ᭄ᬩᭂᬓ᭄᭞
ᬤᭀᬮᬵᬭᬹᬟᬂᬘᬶᬢ᭄ᬢᬓᭂᬧ᭄ᬯᬦ᭄ᬢᬫᬯ᭄ᬭᬸᬄ᭞
ᬭᬶᬂᬤᬶᬕ᭄ᬤᬾᬰᬗ᭄ᬓᬵᬯᬸᬮᬢ᭄ᬢᭀᬦᬰᭀᬓ᭞
ᬓ᭄ᬱᭂᬫ᭄ᬩᬂᬦ᭄ᬬᬵᬩᬂᬬᬯᬃᬡ᭄ᬦᬦ᭄ᬬᬰᭀᬪᬵ᭛❌

ᬓᬃᬡ᭄ᬦᬄᬯᬾᬢᬦ᭄ᬲᬗ᭄ᬓᬭᬶᬂᬭᬵᬚ᭄ᬬ‌ᬍᬗ᭄ᬓᬵ᭞
ᬗᬸᬤ᭄ᬬᬵᬦᬵᬭᬹᬫ᭄ᬓ᭄ᬯᬾᬄᬲᭂᬓᬃᬦ᭄ᬬᬵᬢᬶᬫᬮ᭄ᬯᬵ᭞
ᬤᬾᬦ᭄ᬬᬵᬦ᭄ᬫᬓ᭄ᬯᬾᬄᬧ᭄ᬯᬵᬗᬰᭀᬓᬵᬦᭂᬟᭂᬂ‌ᬗ᭄ᬓᬵ᭞
ᬦᬳᬾᬢᬸᬦ᭄ᬬᬵᬦ᭄‌ᬭᬶᬂᬂ‌ᬅᬰᭀᬓᬵᬗᬭᬦ᭄ᬬ᭛

ᬮᬵᬯᬦ᭄ᬗ᭄ᬯᬂᬢᬵᬢᬦ᭄ᬓᭂᬦᭂᬂᬰᭀᬓᬭᬸᬗ᭄ᬕᬸ᭞
ᬫᬸᬓ᭄ᬢᬷᬓᭂᬫ᭄ᬩᬂᬓᬵᬮᬳᬦ᭄ᬦᬶᬢ᭄ᬬᬓᬵᬮ᭞
ᬋᬂᬋᬂᬮᬳ᭄ᬭᬹᬓᬵᬮᬢᬵᬢᬃᬫᬓᬶᬗ᭄ᬓᬶᬂ᭞
ᬧ᭄ᬭᬲ᭄ᬢᬵᬯᬦ᭄ᬬᬵᬦ᭄‌ᬭᬶᬂᬂ‌ᬅᬰᭀᬓᬵᬗᬭᬦ᭄ᬬ᭛

ᬮᬵᬯᬦ᭄ᬲᬂᬳ᭄ᬬᬂᬘᬦ᭄ᬤ᭄ᬭᬫᬵᬯ᭄ᬯᬢ᭄ᬳᬚᬶᬗ᭄ᬓᬵ᭞
ᬲᬗ᭄ᬓ‌ᬬ᭄ᬬᬃᬵᬚ᭄ᬜᬵᬲᬂᬤᬰᬲ᭄ᬬᬵᬥᬶᬭᬵᬚ᭛
ᬢᬵᬢᬦ᭄ᬧᬗ᭄ᬮ᭄ᬯᬂᬢᬃᬢᬶᬍᬫ᭄ᬧᬹᬃᬡ᭄ᬦᬫᬵᬢᬄ᭞
ᬭᬶᬂ‌ᬉᬤ᭄ᬬᬵᬦᬗ᭄ᬓᬗᬫᬵᬯᬵᬲ᭄ᬬᬓᬵᬮ᭛

ᬦ᭄ᬓᬵᬢᭀᬗ᭄ᬕ᭄ᬯᬦ᭄ᬬᬵᬗᬧ᭄ᬲᬭᬷᬫᬵᬮ᭄ᬬᬓᬃᬫ᭄ᬫᬵ᭞
ᬢᬵᬓᭀᬮᬶᬦ᭄ᬬᬾᬂᬧᬸᬱ᭄ᬧᬕᬦ᭄ᬥᬧ᭄ᬭᬯᬦ᭄ᬥ᭞
ᬓᬧ᭄ᬯᬯ᭄ᬭᬸᬄᬬᭂᬩ᭄‌ᬗ᭄ᬰᬵᬲ᭄ᬢ᭄ᬭᬦᬶᬂᬕᬦ᭄ᬥᬬᬸᬓ᭄ᬢᬶ᭞
ᬗ᭄ᬓᬵᬦᬾᬂᬘᭂᬝ᭄ᬝᬵᬢ᭄ᬬᬦ᭄ᬢᬭᬶᬂᬯ᭄ᬭᬸᬄᬫᬕᬦ᭄ᬥ᭛

ᬅᬓ᭄ᬯᬾᬄᬭᬵᬭᬷᬭᬵᬓ᭄ᬱᬲᬷᬭᬵᬓ᭄ᬱᬓᬗ᭄ᬓ᭞
ᬡ᭄ᬤᬦ᭄ᬫᬵᬬᬵᬢᬄᬭᬹᬧᬭᬹᬧᬦ᭄ᬬᬫᬵᬭᬹᬫ᭄᭞
ᬓᬾᬦ᭄ᬓᭂᬦ᭄ᬬᬵᬗ᭄ᬓᭂᬦ᭄ᬢᬂᬧᬓᭃᬦᬵᬃᬬ᭄ᬬᬓᭂᬦ᭄ᬬ᭞
ᬤᭀᬤᭀᬢ᭄ᬦ᭄ᬬᬵᬮᬶᬢ᭄ᬲᬹᬢ᭄ᬭᬮᬾᬦ᭄ᬮᬸᬗ᭄ᬲᬶᬭᬪ᭄ᬭᬵ᭛

ᬤᬾᬯᬷᬲᬷᬢᬵᬗ᭄ᬓᬵᬢᬫᭀᬮᬄᬢᬶᬦᬸᬗ᭄ᬕᬸ᭞
ᬏᬓᬵᬓ᭄ᬬᬗ᭄ᬳᬶᬂᬓᬵᬲ᭄ᬬᬲᬶᬄᬬᬃᬓᬶᬦᬸᬗ᭄ᬓᬸᬂ᭞
ᬫᬾᬦᭂᬄᬫᭀᬦᭂᬂᬫᭀᬦᬫᬵᬰᬵᬲᬰᭀᬓ᭞
ᬅᬗ᭄ᬳᬶᬂᬯ᭄ᬯᬶᬮ᭄ᬓ᭄ᬯᬾᬄᬢᬃᬧᬭᭀᬯᬂᬲᬶᬭᬯ᭄ᬯᬂ᭛

᭛᭛

ᬬᬾᬓᬵᬧᬭᬦ᭄ᬲᬗᬦᬶᬮᬵᬢ᭄ᬫᬚᬵᬃᬧᬫᬾᬢ᭄᭞
ᬫᬗᬶᬓᬶᬲ᭄ᬲᬶᬭᬵᬃᬢᬾᬓᬫᬦᬾᬓ᭄‌ᬭᬶᬓᬂᬓᬬᬸ᭞
ᬭᬶᬢᬓᬸᬢ᭄ᬦᬶᬭᬵᬦ᭄ᬓᬯᬸᬭᬸᬕᬵᬂᬫᬦᬸᬓ᭄ᬧᬶᬚᭂᬭ᭄᭞
ᬫᬢᬸᬭᬹᬭᬶᬧᬵᬂᬦᬶᬓᬗᬰᭀᬓᬧᬵᬤᬧ᭛

ᬓ᭄ᬭᬫᬓᬵᬮᬫᬾᬄᬭᬳᬶᬦᬬᬃᬧᬶᬢᬸᬂᬢᬩᭂᬄ᭞
ᬉᬫᬶᬭᬶᬃᬗᬗᬶᬦ᭄ᬧ᭄ᬭᬘᬮᬶᬢᬾᬓᬦᬂᬓᬬᬸ᭞
ᬅᬗᬢᬕ᭄ᬫᬯᬸᬗ᭄ᬯᬚᬸᬕᬬᬵᬗ᭄ᬕᬸᬕᬄᬲᭂᬓᬭ᭄᭞
ᬤᬤᬶᬚᬵᬕ᭄ᬭᬢᬂᬓᬸᬲᬸᬫᬫᬵᬫ᭄ᬭᬶᬬᬵᬓᬸᬘᬸᬧ᭄᭛

ᬫᬢᬓᬸᬢ᭄ᬢᬲᬂᬧᬯᬦᬧᬸᬢ᭄ᬭᬭᬶᬗᬗᬶᬦ᭄᭞
ᬢᬸᬫᬳᬵᬧᬯᬸᬗ᭄ᬯᬦᬶᬓᬦᬂᬫᬦᬸᬓ᭄ᬓᬩᬾᬄ᭞
ᬳᬸᬫᭂᬦᭂᬂᬲᬶᬭᬵᬫ᭄ᬭᬶᬳᬗᬸᬟᬫ᭄ᬧᭂᬮᬶᬂᬓᬬᬸ᭞
ᬘᬮᬧᬵᬂᬦ᭄ᬬᬢᬸᬮ᭄ᬬᬬᬫᬗᬸᬮ᭄ᬬᬢᬗ᭄ᬮᬶᬮᬶᬭ᭄᭛

ᬫᬡᬶᬘᬦ᭄ᬤ᭄ᬭᬓᬵᬦ᭄ᬢᬢᬫᬮᬄᬭᬶᬓᬂᬢᬫᬦ᭄᭞
ᬓᭂᬦᬭᬰ᭄ᬫᬶᬬᬤ᭄ᬭᬯᬳᬸᬫᬷᬲ᭄ᬦᬶᬭᬦ᭄ᬢᬭ᭞
ᬓᬤᬶᬮᬸᬄᬦ᭄ᬬᬬᬃᬯᬸᬮᬢᬶᬤᬾᬯᬷᬚᬵᬦᬓᬷ᭞
ᬫᬦᬗᬶᬲ᭄‌ᬭᬶᬓᬂᬯᭂᬗᬶᬢᬫᬃᬓᭂᬦᭂᬂᬢᬸᬭᬹ᭛

ᬇᬓᬦᬂᬲᭂᬓᬃᬬᬭᬶᬦᬸᬭᬹᬭᬶᬓᬗᬗᬶᬦ᭄᭞
ᬫᬦᬗᬶᬲ᭄ᬚᬸᬕᬵᬦ᭄ᬧᬕᬸᬮᬶᬗᬦ᭄‌ᬭᬶᬓᬂ‌ᬍᬫᬄ᭞
ᬢᬸᬫᬶᬩᬵᬂᬳᭂᬩᬸᬦ᭄ᬓᬩᬭᬩᬲ᭄‌ᬬᬮᬸᬄᬦᬶᬓᬵ᭞
ᬫᬮᬭᬵᬃᬯᬸᬮᬢ᭄‌ᬭᬶᬲᬶᬭᬤᬾᬯᬷᬚᬵᬦᬓ᭄ᬯᬷ᭛

ᬅᬣᬫᭃᭂᬄᬯ᭄ᬯᬮᬸᬂᬢᬩᭂᬳᬚᬵᬕ᭄ᬭᬢᬂᬫᬦᬸᬓ᭄᭞
ᬫᬺᬤᬸᬓᭀᬫᬮᬲ᭄ᬯᬭᬫᬦᭀᬳᬭᬵᬦᬸᬦᬶ᭞
ᬓᬤᬶᬰᬩ᭄ᬤᬦᬶᬂᬓᬬᬸᬬᬓᬵᬲᬶᬳᬦ᭄ᬫᬸᬮᬢ᭄᭞
ᬉᬫᬳᬵᬢᬸᬫᬗ᭄ᬕᬸᬳᬦᬲᬂᬓᭂᬦᬾᬂᬮᬭ᭛

ᬚᬦᬓᬵᬢ᭄ᬫᬚᬵᬢᬭᬸᬫᭂᬗᭃᬫᬦᬸᬓ᭄ᬳᬸᬫᬸᬂ᭞
ᬢᬸᬯᬶᬲᬸᬲ᭄ᬯᬭᬵᬦᬸᬦᬶᬫᬦᭀᬚ᭄ᬜᬬᬃᬳᬶᬟᭂᬧ᭄᭞
ᬫᬳᭂᬩᬂᬳᭂᬩᬂᬳᬢᬶᬦᬶᬭᬵᬕᬶᬭᬂᬫᬦᬄ᭞
ᬉᬫᬗᭂᬦ᭄ᬦᬗᭂᬦ᭄ᬧ᭄ᬭᬯᬭᬭᬵᬖᬯᬵᬦ᭄ᬫᬭ᭛

ᬧᬯᬦᬷᬢ᭄ᬫᬚᬵᬢᬶᬰᬬᬳᬃᬱᬚᬵᬗᬺᬗᭃ᭞
ᬉᬦᬶᬦᬶᬂᬫᬦᬸᬓ᭄ᬰᬸᬪᬦᬶᬫᬶᬢ᭄ᬢᬮᬶᬂᬦᬶᬭ᭞
ᬲᬨᬮᬾᬓᬶᬗᬾᬮ᭄ᬓᬸᬯᭂᬓᬲᬦ᭄ᬢᬬᬃᬳᬶᬟᭂᬧ᭄᭞
ᬦᬶᬬᬢᬵᬦ᭄ᬓᬢᭂᬫ᭄ᬯᬲᬶᬭᬤᬾᬯᬶᬷᬚᬵᬦᬓᬷ᭛

ᬢᬶᬦᬩᭂᬄᬢᬶᬓᬂᬩᬳᬶᬭᬶᬭᬶᬂᬢᬫᬦ᭄ᬯᬯᬦᬂ᭞
ᬓᬢᬭᬗ᭄ᬕᬸᬮᬵᬤ᭄ᬪᬸᬢᬢᬲᬂᬫᬭᬸᬢ᭄ᬲᬸᬢ᭞
ᬳᬦᬤᬹᬢᬬᬾᬓᬦᬢᭂᬓᬵᬫᭂᬦᬾᬭ᭄ᬳᬶᬟ᭄ᬲ᭄ᬧ᭄᭞
ᬓᬤᬶᬫᬗ᭄ᬓᬦᬵᬾᬦᬸᬦᬶᬫᬓᬶᬦ᭄ᬢᬬᬵᬦᬶᬢᬶᬭ᭄᭛

ᬯᬳᬸᬫᬾᬳᬸᬫᭂᬢ᭄ᬯᬢᬪᬝᬵᬭᬪᬵᬫ᭄ᬲ᭄ᬓᬭ᭞
ᬫᬓᬸᬘᭂᬫ᭄ᬯᬸᬮᬦ᭄ᬓᬤᬶᬯᬸᬮᬢ᭄ᬦᬶᬓᬂᬮᬗᬶᬢ᭄᭞
ᬓᬮᬭᬦ᭄ᬫᬦᭀᬦᬮᬭᬭᬹᬓ᭄ᬱᬓᬵᬲ᭄ᬬᬲᬶᬄ᭞
ᬫᬶᬮᬸᬢᬾᬓᬶᬤᬸᬳ᭄ᬓᬫᬯᭂᬦᭂᬲ᭄ᬢᬶᬓᬂᬰᬰᬷ᭛

ᬦᬬᬯᬶᬢ᭄ᬯᬶᬤᬕ᭄ᬥᬲᬶᬭᬲᬂᬫᬭᬸᬢ᭄ᬲᬸᬢ᭞
ᬫᬟᭂᬫᬶᬢ᭄ᬲᬯᬸᬢ᭄ᬲᬶᬭᬲᬯᬾᬢ᭄ᬦᬶᬓᬂᬦᬬ᭞
ᬢᬸᬫᬸᬮᬃᬢᬸᬮᬃᬲᬶᬭᬮᬸᬫᬸᬫ᭄ᬧᬢᬶᬂᬓᬬᬸ᭞
ᬓᬸᬫᭂᬢᭂᬃᬓᭂᬢᭂᬃᬢᬶᬓᬯᬸᬕᬢ᭄ᬯᬸᬕᬢ᭄ᬦᬶᬭ᭛

ᬉᬫᬸᬮᬢ᭄ᬲᬶᬭᬾᬂᬮᬾᬫᬳᬦᭀᬦ᭄ᬢᬬᬵᬦᬗᬶᬲ᭄᭞
ᬯ᭄ᬯᬗᬓᬹᬂᬲᭂᬟᭂᬂᬫᬮᬭᬢᬷᬩ᭄ᬭᬓᬵᬲ᭄ᬬᬲᬶᬄ᭞
ᬓᬤᬶᬭᬹᬧᬦᬶᬂᬧ᭄ᬭᬶᬬᬯᬶᬚᬬᬤᬸᬳ᭄ᬓᬶᬢ᭞
ᬅᬳᬤᬾᬯᬶᬮᬶᬂᬦᬶᬭᬲᬦᬶᬰ᭄ᬙᬬᬾᬂᬫᬦᬄ᭛

ᬫᬗᬶᬗᭂᬢᬶᬗᭂᬢ᭄ᬫᬗᬸᬚᬶᬯᬢ᭄ᬲᬶᬭᬵᬃᬯᬸᬮᬢ᭄᭞
ᬫᭂᬢᬸᬓᬯ᭄ᬭᬬᬦ᭄ᬦᬶᬭᬢᬸᬫᬸᬗ᭄ᬓᬸᬮᬗ᭄ᬚᭂᬗᭀᬓ᭄᭞
ᬫᬲᭂᬓᭂᬮ᭄ᬢᬶᬓᬵᬳᬢᬶᬦᬶᬭᬵᬃᬯᬸᬮᬢ᭄ᬫᬲᬶᬄ᭞
ᬮᬭᬦᬶᬂᬓᬲᬄᬧ᭄ᬭᬶᬬᬯᬶᬬᭀᬕᬮᬶᬂᬦᬶᬭ᭛

ᬫᬓᬸᬭᬹᬗᬯᬓ᭄ᬭᬕᬭᬕᬾᬓᬦᬗᬶᬕᬵᬫ᭄᭞
ᬓᬸᬭᬸᬗᬜ᭄ᬚᬸᬕᬵᬭᬗᬦᬶᬧᬶᬲ᭄ᬬᬬᬾᬦᬗᬶᬢ᭄᭞
ᬇᬓᬦᬂᬫᬦᬄᬓᬤᬶᬫᬦᬸᬓ᭄ᬚᬸᬕᬾᬦᬶᬗᬸ᭞
ᬓᬶᬦᬸᬭᬸᬂᬓᬶᬦᬸᬗ᭄ᬓᬸᬗᬗᬭᬂᬫᬓᬶᬦ᭄ᬫᬓᬸᬂ᭛

ᬕᭂᬮᬸᬗᬦ᭄ᬫᬲᬵᬓ᭄‌ᬬᬫᬓᬸᬲᬸᬢ᭄ᬓᭂᬦ᭄‌ᬗ᭄ᬍᬩᬸ᭞
ᬫᬕᭂᬎᬳᬧᬦ᭄ᬫᬕᬸᬮᬶᬗᬦ᭄‌ᬭᬶᬓᬂ‌ᬍᬫᬄ᭞
ᬲᬸᬫᬧᬸᬢ᭄ᬧ᭄ᬯᬬᬾᬫᬸᬓᬦᬶᬭᬵᬓᬶᬮᬵᬧᬸᬢᬶᬄ᭞
ᬓᬤᬶᬘᬦ᭄ᬤ᭄ᬭᬧᬹᬃᬡ᭄ᬦᬫᬓᭂᬦᬾᬂᬮᬫᬤ᭄ᬮᬫᬤ᭄᭛

ᬇᬳᬦᬲᬗ᭄ᬕ᭄ᬭᬳᬾᬲᬶᬭᭀᬫᬄᬳᭂᬫᬷᬲ᭄ᬢᬸᬯᬶ᭞
ᬢᬭᬳᬹᬭᬓᭂᬦ᭄‌ᬬᬕᬸᬫᬸᬮᬶᬂᬲᬶᬭᬾᬂ‌ᬍᬫᬄ᭞
ᬓᬤᬶᬤᬸᬳ᭄ᬓᬲᬂᬭᬖᬸᬲᬸᬢᬵᬃᬳᬦᬾᬗᬮᬲ᭄᭞
ᬳᬶᬟᬾᬧᭂᬗ᭄ᬓ᭄ᬯᬮᬶᬂᬦᬶᬭᬫᬢᬂᬦ᭄ᬬᬢᬃ‌ᬍᬕᭃ᭛

ᬩᬭᬶᬩᬶᬦ᭄ᬫᬦᬄᬦᬶᬭᬦᬶᬦᬫ᭄ᬩᬸᬮᬦ᭄ᬦᬶᬓᬂ᭞
ᬓᬮᬭᬵᬓ᭄ᬱᬲᬷᬢᬦᬦᬸᬫᬵᬦᬭᬶᬂᬓᬲᬄ᭞
ᬫᬗᬶᬤᬷᬤᬶᬫᬾᬤᬶᬭᬶᬲᬶᬭᬂᬓᭂᬦᬾᬗᬸᬦᭂᬂ᭞
ᬅᬯᬶᬚᬄᬫᬫᬶᬤ᭄ᬫᬗᬸᬚᬶᬯᬢᬮᬄᬧᬸᬚᬶ᭛

ᬉᬫᬸᬮᬢ᭄ᬲᬶᬭᬾᬓᬦᬗᬕᬸᬧ᭄ᬬᬦᬗ᭄ᬤᭂᬎ᭞
ᬫᬯᬶᬲᬶᬓ᭄ᬯᬶᬲᬶᬓ᭄ᬫ᭄ᬭᬶᬲᬓᬶᬢᬶᬂᬯᬶᬬᭀᬕᬯᬾᬄ᭞
ᬚ᭄ᬮᬸᬓᬵᬦᬶᬓᬾᬢᬦᬦᬸᬫᬵᬦᬤᬸᬃᬚ᭄ᬚᬦ᭞
ᬬᬢᬮᬶᬂᬦᬶᬭᭀᬚᬭᬸᬚᬭᬶᬂᬤᬮᬾᬫ᭄ᬳᬢᬶ᭛

ᬫᬗᬶᬲᭂᬓ᭄ᬓᬶᬲᬾᬓ᭄ᬲᬶᬭᬲᭂᬲᭃᬓ᭄ᬢᬶᬓᬂᬳᬢᬶ᭞
ᬇᬩ᭄ᬲ᭄ᬓᬦᬸᬦᭂᬗᬶᬓᬫᬦᬄᬦᬶᬭᬵᬲᭂᬓᭂᬮ᭄᭞
ᬇᬓᬦᬂᬢᬗᬶᬲ᭄ᬚᬸᬕᬮᬦᬵᬳᬦᬾᬲᬶᬭ᭞
ᬓᬤᬶᬕᬫ᭄ᬩᬃᬯᬵᬮᬓᬭᬭᬾᬯᬳᬹᬫᭂᬢᬸ᭛

ᬦ᭄ᬤᬢᬢᬷᬢᬲᬂᬫᬮᬭᬓᬱ᭄ᬝᬤᬸᬳ᭄ᬓᬶᬢ᭞
ᬤᬰᬤᬾᬰᬫᬵᬯᬬᬫᬯ᭄ᬫᬾᬲ᭄ᬳᬸᬯᬸᬲ᭄ᬓᬢᭀᬦ᭄᭞
ᬪᬸᬯᬦᬵᬦ᭄ᬢᬭᬵᬮᬫᬮᬶᬮᬂᬳᬶᬮᬂᬧᭂᬢᭂᬂ᭞
ᬳᬢᬶᬲᬂᬯᬶᬬᭀᬕᬯᬶᬦᭂᬕᬶᬮ᭄ᬦ᭄ᬬᬬᬦ᭄ᬧᬲᬸᬓ᭄᭛

ᬦᬶᬭᬲᬂᬤᬰᬵᬦᬦᬕ᭄ᬮᬵᬦᬢᬂᬫᬦᬄ᭞
ᬇᬦᬸᬲᬷᬦᬶᬓᬂᬯᬶᬱᬬᬮᬾᬦᬸᬦᭂᬂᬮᬦᬵ᭞
ᬤᬤᬶᬰᬷᬖ᭄ᬭᬬᬃᬮᬓᬸᬫᬭᬾᬂᬢᬫᬦ᭄ᬫᬸᬯᬄ᭞
ᬫᬮᬸᬬᬵᬫᬸᬚᬸᬓ᭄ᬫᬸᬚᬸᬓᬦᬾᬓᬶᬤᭀᬦᬶᬭ᭛

ᬲᬟᬢᬾᬂᬦᬶᬭᬵᬭᬸᬚᬭᬶᬤᬾᬯᬶᬚᬵᬦᬓᬷ᭞
ᬅᬭᬶᬫᬿᬣᬶᬮᬷᬮᬮᬸᬮᬮᬶᬲ᭄ᬢᬭᬶᬗ᭄ᬳᬸᬮᬸᬦ᭄᭞
ᬡᬭᬓᬵᬓᬸᬢᬵᬭᬶᬬᬤᬶᬬᬦ᭄ᬫᬺᬱᭀᬤᬶᬢ᭞
ᬓᬶᬢᬢᬵᬭᬶᬓᬾᬯᬮᬕᬸᬫᬦ᭄ᬢᬸᬗᬶᬂᬫᬢ᭛

ᬚᬦᬓᬵᬢ᭄ᬫᬚᬵᬢᬶᬰᬬᬫᬗ᭄ᬓᬶᬦᬗ᭄ᬮᬭᬾ᭞
ᬱᭀᬮᬄᬢᬢᬦ᭄ᬫᬮᬮᬶᬲᬵᬢᬮᬶᬗ᭄ᬓ᭄ᬯᬭᬶ᭞
ᬡ᭄ᬬᬮᬭᬗ᭄ᬓᬸᬤᬾᬦ᭄ᬢᬓᬮᬮᬄ‌ᬍᬳᭃᬂᬧᭂᬚᬄ᭞
ᬓᬰᬸᬮ᭄‌ᬫ᭄ᬧᬢᬦ᭄ᬳᬦᬵᬲᬶᬄᬢᬭᬶᬗ᭄ᬳᬸᬮᬸᬦ᭄᭛

ᬲᬶᬭᬲᬂᬤᬰᬵᬦᬦᬦᬳᬦ᭄ᬢᬮᬶᬂᬦᬶᬭ᭞
ᬫᬯᬸᬯᬸᬲ᭄‌ᬕ᭄ᬮᬵᬦᬲᬶᬭᬓᬵᬫᬫᭀᬳᬶᬢ᭞
ᬫᬡᬶᬭᬢ᭄ᬦᬪᬹᬱᬡᬵᬲᬶᬂᬲᬫᬾᬦᬓ᭞
ᬬᬧᬯᬾᬄᬦᬶᬭᬵᬫᬸᬚᬸᬓᬶᬫᬗ᭄ᬕᬶᬭᬂᬕᬶᬭᬂ᭛

ᬚᬦᬓᬵᬢ᭄ᬫᬚᬵᬢᬶᬰᬬᬲᬢ᭄ᬬᬭᬶᬂᬧ᭄ᬭᬶᬬ᭞
ᬇᬓᬦᬂᬫᬦᬄᬲ᭄ᬣᬶᬢᬶᬢᬫᬦ᭄ᬧᬋᬂᬯᬦᬾᬄ᭞
ᬓᬤᬶᬧᬃᬯ᭄ᬯᬢᬾᬦᬸᬕᬳᬸᬕᬄᬦᬶᬓᬗᬗᬶᬦ᭄᭞
ᬓ᭄ᬱᬡᬫᬵᬢ᭄ᬭᬢᬜ᭄ᬘᬮᬫᬦᬄᬦᬶᬭᬵᬧᬕᭂᬄ᭛

ᬉᬫᬸᬯᬄᬫᬦᬦ᭄ᬢ᭄ᬯᬲᬶᬭᬲᬂᬤᬰᬵᬦᬦ᭞
ᬳᬸᬫᭂᬦᭂᬗᬢᬄᬚᬦᬓᬭᬵᬚᬧᬸᬢ᭄ᬭᬶᬓᬵᬫ᭄᭞
ᬤᬤᬶᬳᬾᬯᬘᬶᬢ᭄ᬢᬦᬶᬭᬲᬂᬤᬰᬵᬦᬦ᭞
ᬦ᭄ᬤᬦᬶᬓᬂᬕᭂᬍᬂᬬᬢᬕᬶᬦᬹᬟᬢᬦ᭄ᬓᬢᭀᬦ᭄᭛

ᬲᭀᬚᬦᬓᬵᬢ᭄ᬫᬚᬵᬧᬢᬕᬸᬡᬵᬦᬶᬓᭀᬢ᭄ᬳᭂᬦᭂᬂ᭞
ᬢᬭᬶᬓᬵᬤᬸᬫᭂᬳᬓᬹᬫᬵᬃᬬ᭄ᬬᬫᭀᬚᬭ᭞
ᬅᬧᬢᬦ᭄ᬲᬮᬳᬶᬓ᭄ᬬᬸᬮᬄᬓᬸᬮᬶᬗ᭄ᬓ᭄ᬯᬭᬶ᭞
ᬧ᭄ᬭᬓᬺᬢᬶᬗ᭄ᬓᬸᬭᬵᬓ᭄ᬱᬲᬢᬶᬦᬹᬢ᭄ᬓᬸᬢᬦ᭄ᬓᬮᬾᬦ᭄᭛

ᬓᬮᬯᬦ᭄ᬦᬦᬸᬂᬫᬢᬓᬸᬢᬾᬗᬸᬮᬄᬲᬮᬄ᭞
ᬇᬓᬦᬂᬢᭂᬩᭂᬂᬢᭂᬩᭂᬗᬶᬦᬓ᭄ᬦ᭄ᬬᬫᬵᬥ᭄ᬬᬫ᭞
ᬓᬫᬶᬓᬵᬫ᭄ᬳᬸᬯᬸᬲ᭄ᬯᬋᬕᬫᬸᬓ᭄ᬢᬶᬭᬶᬂᬚᬕᬢ᭄᭞
ᬫᬭᬶᬬᬦ᭄ᬧ᭄ᬭᬬᬢ᭄ᬦᬭᬶᬗᬸᬮᬄᬲᬮᬄᬓᭂᬦ᭛

ᬬᬫᬢᬂᬦ᭄ᬬᬢᬜ᭄ᬚᬮᬦᬶᬳᬬ᭄ᬯᬢᬵᬮᬭ᭞
ᬢᬫᬢᬃᬧᬳᬷᬗᬦᬶᬓᬦᬗᬗᭂᬦ᭄ᬦᬗᭂᬦ᭄᭞
ᬅᬧᬲᬗ᭄ᬰᬬᬾᬭ᭄ᬬᬓᬸᬚᬬᬾᬄᬚᬕᬢ᭄ᬓᬩᬾᬄ᭞
ᬢᬸᬯᬶᬪᬓ᭄ᬢ᭄ᬬᬢᬵᬓᬸᬭᬶᬓᬶᬢᬵᬭ᭄ᬬᬤ᭄ᬬᬦ᭛

ᬦ᭄ᬬᬗᬸᬫᬄᬫᬡᬶᬓ᭄ᬓᬶᬢᬲᬶᬦᬗ᭄ᬕ᭄ᬭᬳᬾᬭᬶᬓᬵ᭞
ᬢᬢᬸᬭᬹᬬᬣᬵᬲᬸᬓᬮᬯᬦ᭄‌ᬗ᭄ᬳᬸᬮᬸᬦ᭄ᬦᬭᬶ᭞
ᬮᬮᬸᬢᬦ᭄ᬫᬢᬷᬲ᭄ᬫᬕᬸᬮᬶᬗᬦ᭄ᬓᬶᬢᬾᬂ‌ᬍᬫᬄ᭞
ᬭᬶᬟᬟᬗ᭄ᬓᬸᬢᬸᬗ᭄ᬕᬸᬢᬢᬸᬭᬹᬲᬫᬾᬦᬓ᭛

ᬭᬶᬳᬢᬶᬗ᭄ᬓᬸᬢᬸᬗ᭄ᬕᬸᬢᬓᬸᬦᭂᬂᬫᬶᬲᬦ᭄ᬫᬶᬲᬦ᭄᭞
ᬫᬭᬢᬦ᭄ᬫᬤᭀᬄᬭ᭄ᬬᬓ᭄ᬯᬲᬶᬂᬧᬭᬦ᭄ᬓ᭄ᬯᬭᬶ᭞
ᬅᬣᬯᬷᬳᬢᬶᬦ᭄ᬢᬓᬳᬦᬦ᭄ᬳᬦᬵᬗ᭄ᬳᬸᬮᬸᬦ᭄᭞
ᬫᬭᬢᬦ᭄ᬫᬤᭀᬄᬭᬶᬓᬶᬢᬦᬶᬢ᭄ᬬᬳᬾᬧ᭄ᬭᬶᬬᬵ᭛

ᬧᬶᬢᬸᬳᬸᬦ᭄ᬧ᭄ᬯᬢᬵᬭᬶᬲᬯᬸᬯᬸᬲ᭄ᬓᬸᬬᬸᬓ᭄ᬢᬶᬬ᭞
ᬅᬧᬢᬦ᭄ᬯᬦ᭄ᬥ᭄ᬓᬶᬢᬲᬶᬯᬶᬦ᭄ᬓᬸᬓᬵᬲᬶᬳ᭞
ᬓᬮᬯᬦ᭄ᬳᬸᬭᬶᬧ᭄ᬢᬲᬨᬮᬵᬦ᭄ᬧᬭᬾᬭ᭄ᬬᬓᬸ᭞
ᬭᬖᬸᬧᬸᬢ᭄ᬭᬓᬶᬗ᭄ᬓᬶᬗᭂᬦᬧᬵᬕᬸᬡᬵᬦᬶᬓᬵᬫ᭄᭛

ᬬᬤᬶᬬᬦ᭄ᬳᬦᭀᬮᬶᬳᬲᬸᬲᬸᬦ᭄ᬧᬫᭃᬳᭂᬦᬷ᭞
ᬬᬾᬓᬵᬫᬦᭂᬫ᭄ᬯᬳᬬᬸᬤᬾᬦᬶᬭᬵᬖᬯ᭞
ᬬᬫᬢᬂᬦ᭄ᬬᬳᬬ᭄ᬯᬢᬯᬶᬳᬂᬭ᭄ᬬᬸᬚᬃᬓ᭄ᬓ᭄ᬯᬭᬶ᭞
ᬅᬓᬸᬓᬾᬯᬮᬾᬓᬦᬲᬶᬯᬶᬦ᭄ᬢᬭᬵᬓ᭄ᬱᬓᬵ᭛

ᬬᬤᬶᬬᬦ᭄ᬓᬾᬦᬾᬓᬧᬲᬶᬯᬶᬦ᭄ᬢᬭᬶᬗ᭄ᬳᬸᬮᬸᬦ᭄᭞
ᬓᬶᬢᬭᬢ᭄ᬯᬦᬶᬂᬢ᭄ᬭᬶᬪᬸᬯᬦᬵᬢᬤᬾᬗ᭄ᬓ᭄ᬯᬭᬶ᭞
ᬇᬓᬦᬂᬢᬗᬶᬲᬧᬕᬸᬡᬦ᭄ᬬᬢᬵᬭ᭄ᬬᬓᭂᬦ᭄᭞
ᬅᬓᬸᬢᭀᬱᬥᬵᬮᬸᬫᬶᬧᬸᬭᬂᬧᬸᬢᭂᬓ᭄ᬳᬢᬶ᭛

ᬦ᭄ᬬᬩᬮᬗ᭄ᬓᬸᬭᬵᬓ᭄ᬱᬲᬩᬰᬵᬓᬶᬢᬾᬭᬶᬬ᭞
ᬲᬧᬶᬦᬶᬦ᭄ᬢᬬᬾᬓᬦᬧᬯᬾᬳᬦᬶᬗ᭄ᬳᬸᬮᬸᬦ᭄᭞
ᬬᬤᬶᬬᬦ᭄ᬳ᭄ᬬᬗᬶᬦ᭄ᬤ᭄ᬭᬓᬳᬋᬧ᭄ᬢᬲᬾᬯᬓᬵ᭞
ᬅᬢᬶᬯᬵᬳ᭄ᬬᬫᬾᬦᬓᬭᬶᬬᬦ᭄‌ᬬᬓᬳ᭄ᬬᬸᬦ᭛

ᬬᭀᬸᬫᬬ᭄ᬭᬾᬶᬕ᭄ᬦ᭄ᬯᬾᬃᬫ᭄ᬬ᭄‌ᬤᬾᬫᭀᬦᬃᬫ᭄ᬫ᭄ᬬ᭄᭛

ᬅᬮ᭄ᬮ᭄‌ᬯ᭄ᬳᬢ᭄ᬬᭀᬸᬯᬶᬲᬄ᭞
ᬇᬯᬶᬮ᭄‌ᬮ᭄ᬕ᭄ᬬᬾᬢᭀᬬᭀᬸ᭛

ᬇᬱ᭄ᬬᭀᬸᬯᬦ᭄ᬢᬶᬦ᭄ᬤ᭄ᬭᬢᭀᬯᬿᬢᬸᬧᭀᬦ᭄ᬬᭀᬸ᭞
ᬚᬸᬲ᭄‌ᬢ᭄ᬲᬬ᭄‌ᬲᭀ᭛

ᬤᭀᬦᭀᬢ᭄ᬯᭀᬃᬭ᭄ᬬ᭄᭞
ᬇᬱ᭄ᬞᬢᬶᬲ᭄‌ᬯ᭄ᬳᬢ᭄ᬬᭀᬸᬯᬦ᭄ᬢ᭄᭛

ᬇᬮ᭄ᬢᬶᬦᬵᬯᬸᬯᬸᬲ᭄ᬦᬶᬭᬢᬲᬂᬤᬰᬵᬦᬦ᭞
ᬚᬦᬓᬵᬢ᭄ᬫᬚᬵᬢᬶᬰᬬᬥᬷᬭᬦᬶᬰ᭄ᬙᬬ᭞
ᬭᬖᬸᬧᬸᬢ᭄ᬭᬓᬾᬯᬮᬳᬦᬾᬫᬦᬄᬦᬶᬭ᭞
ᬲᬸᬫᬳᬸᬃᬲᬦᬶᬱ᭄ᬝᬸᬭᭀᬚᬃᬦᬶᬭᬵᬧᭂᬟᭂᬲ᭄᭛

ᬓᬮᬥᬶᬓ᭄ᬤᬰᬵᬦᬦᬲᬶᬭᬵᬯᬡᬵᬥᬫ᭞
ᬚᬟᬟᬹᬃᬢ᭄ᬢᬫᭀᬳᬬᬧᬶᬰᬘᬓᬰ᭄ᬫᬮ᭞
ᬬᬤᬶᬬᬦ᭄ᬧᬟᬵᬦᬲᬶᬭᬲᬂᬭᬖᬹᬢ᭄ᬢᬫ᭞
ᬅᬧᬓᭀᬫᬮᬧ᭄ᬭ᭄ᬬᬓᬸᬲᬾᬟᭂᬂᬦ᭄ᬬᬢᬦ᭄ᬳᬦ᭛

ᬱ᭄‌ᬮ᭄ᬣ᭄ᬬᬶᬫ᭄ᬧ᭄᭛

ᬇᬱ᭄ᬬᭀᬸᬤᬭᬾᬢᭀᬱ᭄‌ᬖ᭄ᬢ᭄ᬧ᭄ᬭᬶᬜ᭄ᬘᬾᬭᬖᬹᬢ᭄ᬢᬫ᭞
ᬯ᭄ᬳ᭄ᬬ᭄‌ᬤᬶᬤ᭄ᬬᭀᬯᬩ᭄ᬤᬸᬘ᭄ᬢ᭄ᬬᬤᬶᬬᬦ᭄ᬧ᭄ᬭᬯᬷᬭᬓᬫᬸᬯᬵᬦᬶᬭᬶᬂᬭᬡ᭞
ᬦ᭄ᬤ᭄ᬬᬫᬢᬂᬦ᭄ᬬᬢᬃᬧᬧᬕᬓᭂᬦ᭄ᬲᬶᬭᬾᬗᬮᬲ᭄᭞
ᬲ᭄ᬬᬧᬰᬹᬭᬫᬗ᭄ᬭᬪᬲᬬᬦ᭄ᬢᬬᬂᬫᬸᬲᬸᬄ᭞
ᬬᬢᬳᬷᬦᬰᬓ᭄ᬢᬶᬢᭂᬗ᭄ᬲ᭄ᬭᬦ᭄ᬫᬸᬤᬸᬃᬚ᭄ᬚᬦ᭛

ᬢᬾᬗᭂᬭᬦ᭄ᬬᬸᬬᬦ᭄ᬯᭂᬤᬶᬯᭂᬤᬷᬭᬡᬵᬗ᭄ᬕᬡ᭞
ᬧᬭᬤᬵᬭᬓᬾᬯᬮᬫᬦᬳ᭄ᬫᬸᬢᬃᬯᬦᬾᬄ᭞
ᬭᬶᬦᬾᬗᭃᬗ᭄ᬓᬸᬤᬾᬦᬶᬓᬦᬲᬂᬚᬬᬾᬂᬫᬸᬲᬸᬄ᭞
ᬇᬓᬦᬂᬢᬯᬦ᭄‌ᬬᬢᬯᬶᬦᭂᬄᬬᬣᬵᬲᬸᬓ᭛

ᬅᬭᬾᬮ᭄ᬳᬾᬭᭀ᭞
ᬇᬘ᭄ᬢᭀᬭ᭄ᬬᭀᬸᬲ᭄ᬯᬾᬃᬳᬶᬲᬾᬦᬾᬫ᭄ᬬᬾᬲ᭄᭞
ᬇᬲ᭄ᬣᬢ᭄ᬳᬾᬕ᭄ᬬᬾᬲ᭄ᬱ᭄ᬭᬿᬤᭀᬫ᭄ᬢᭀᬳᬶᬲ᭄ᬘᬧ᭄ᬢ᭄ᬬᬾᬲ᭄᭛

ᬇᬧᬧᬗᬺᬗᭃᬫ᭄ᬯᬶᬲᬶᬭᬂᬭᬖᬹᬢ᭄ᬢᬫ᭞
ᬢᬓᬭᬶᬦ᭄ᬲᬶᬭᬾᬓᬦᬥᬦᬸᬃᬤ᭄ᬥᬭᬾᬂᬚᬕᬢ᭄᭞
ᬧᬸᬭᬸᬱᭀᬢ᭄ᬢᬫᬵᬗ᭄ᬰᬲᬶᬭᬤᬾᬯᬫᬵᬦ᭄‌ᬯ᭄ᬱ᭞
ᬦᬶᬬᬢᬵᬢᬓᭀᬧᭂᬚᬳᬤᬾᬦᬶᬭᬾᬂᬭᬡ᭛

ᬅᬤᬷᬦᬾᬫᬦ᭄᭛

ᬬᭀᬸᬯᬶᬮ᭄‌ᬮ᭄ᬲᬸᬭᬾᬮ᭄ᬬ᭄‌ᬩᬾᬓᬶᬮ᭄ᬮᬾᬤᬶᬦ᭄ᬩᬢ᭄‌ᬢ᭄ᬮᬾᬩ᭄ᬬ᭄‌ᬳᬶᬫ᭄᭛

ᬬᬤᬶᬬᬦ᭄ᬧᬮᬬ᭄ᬯᬫᬲᭂᬦᭃᬢᬦᭂᬂᬢᬲᬶᬓ᭄᭞
ᬫᬳᬶᬭᬦ᭄ᬥ᭄ᬭᬤᬸᬃᬕ᭄ᬕᬕᬶᬭᬶᬕᬳ᭄ᬯᬭᬵᬓᬸᬦᭂᬂ᭞
ᬕᬯᬬᬦ᭄ᬢᬲᬹᬓ᭄ᬱ᭄ᬫᬢᬵᬯᬓ᭄ᬫ᭄ᬯᬢᬶᬦ᭄ᬤ᭄ᬭᬶᬬ᭞
ᬮᬸᬧᬸᬢᬵᬢᬤᬹᬭᬦᬶᬓᬤᬾᬦᬶᬭᬾᬂᬭᬡ᭛

ᬏᬭ᭄ᬣ᭄᭞
ᬑᬭᭀᬦᬦᬶᬫ᭄ᬧᬲ᭄ᬲᬶᬩ᭄ᬮᬾᭀᬭᬶᬦᬘ᭄ᬘᬾᬲ᭄ᬲᬶᬩ᭄ᬮᬾᬫᭀᬸᬦ᭄ᬢᬿᬦ᭄᭞
ᬑᬃᬬᭀᬸᬫᬓᬾᬬᭀᬸᬃᬱᬾᬮ᭄ᬱ᭄ᬞᬾᬭᬾᬶᬲ᭄ᬦᭀᬯᬬ᭄‌ᬢ᭄ᬯᬾᬲ᭄ᬘᬧᬾᬱ᭄ᬭᭀᬫ᭄ᬳᬶᬫᬶᬦ᭄ᬩᬢ᭄‌ᬢ᭄ᬮᬾ᭛

ᬅᬣᬯᬵᬬᬤᬶᬦ᭄ᬯᭂᬕᬶᬮᬭᬶᬂᬧ᭄ᬭᬪᬹᬢ᭄ᬢᬫ᭞
ᬭᬢᬸᬰᬓ᭄ᬢᬶᬫᬵᬦ᭄ᬢᬬᬢᬮᬶᬗ᭄ᬫ᭄ᬯᬵᬰ᭄ᬭᬬᬦ᭄᭞
ᬢᬸᬯᬶᬢᬦ᭄ᬧᬦᭂᬫ᭄ᬯᬰᬭᬡᬵᬦᬺᬧᭀᬤ᭄ᬥᬢ᭞
ᬫᬧᬕᬧ᭄ᬭᬪᬵᬯᬦᬶᬭᬲᬂᬭᬖᬹᬢ᭄ᬢᬫ᭛

ᬧᬭᬫᬾᬰ᭄ᬯᬭᬵᬢᬶᬰᬬᬰᬓ᭄ᬢᬶᬭᬶᬂᬚᬕᬢ᭄᭞
ᬢᬸᬯᬶᬤᬤ᭄ᬬᬲᬂᬭᬖᬸᬲᬸᬢᭀᬫᬧᬕ᭄ᬲᬶᬭ᭞
ᬓᬶᬫᬸᬢᬂᬲᬸᬭᬵᬲᬸᬭᬫᬦᬸᬱ᭄ᬬᬭᬷᬫ᭄‌ᬓ᭄ᬱᬲ᭞
ᬧᬦᬳᭂᬦ᭄ᬧᬶᬲᬦ᭄ᬦᬶᬬᬢᬬᬦ᭄ᬧᭂᬚᬄᬓᬩᬾᬄ᭛

ᬢᬶᬢᬦ᭄ᬲ᭄᭛

ᬯᬶᬣᬲᬶᬗ᭄ᬮᬾᬃᬭᭀᬯ᭄‌ᬳᬾᬘᬦ᭄ᬲᬸᬭᬾᬮ᭄ᬬ᭄‌ᬓᬶᬮ᭄‌ᬮ᭄ᬣᬾᬫᬮ᭄ᬮ᭄᭛

ᬮᬮᬸᬓᬲ᭄ᬬᬲᬶᬳ᭄ᬫᬸᬮᬸᬫᬯᬦ᭄ᬲᬶᬭᬵᬢᬸᬓᬭ᭄᭞
ᬮᬓᬸᬢᬵᬫ᭄ᬧᬦᭂᬫ᭄ᬩᬳᬶᬦᬭᬵᬃᬬ᭄ᬬᬭᬵᬖᬯ᭞
ᬲᬶᬭᬰᬹᬭᬢᬃᬧᬧᬟᬭᬶᬂᬧᬭᬓ᭄ᬭᬫ᭞
ᬬᬤᬶᬢᬃᬧᬦᭂᬫ᭄ᬩᬳᬵᬯᬵᬫ᭄‌ᬲ᭄ᬢᬓᭀᬧᭂᬚᬄ᭛

ᬅᬮᭀᬸᬭ᭄᭛

ᬇᬱ᭄ᬬᭀᬸᬤᭀᬦᭀᬢ᭄ᬲᬸᬩ᭄ᬫᬶᬢ᭄ᬢᭀᬳᬶᬫ᭄᭞
ᬘ᭄ᬮᬾᬃᬮ᭄ᬮ᭄ᬬ᭄ᬬᭀᬸᬯᬶᬮ᭄‌ᬮ᭄ᬩᬾᬲ᭄ᬮᬿᬦ᭄᭛

ᬇᬢᬶᬦᬵᬲᬳᬸᬃᬦᬶᬭᬢᬤᬾᬯᬶᬚᬵᬦᬓᬷ᭞
ᬯᭂᬓᬲᬦ᭄ᬫᬤᭂᬕ᭄ᬢᬲᬶᬭᬲᬂᬤᬰᬵᬦᬦ᭞
ᬫᬗᬸᬦᬸᬲ᭄ᬢᭂᬯᭂᬓ᭄ᬢᬸᬤᬶᬗᬶᬤᬾᬯᬶᬚᬵᬦᬓᬷ᭞
ᬫᭂᬍᬎᬯᬸᬮᬢ᭄ᬦᬶᬭᬫᬳᬵᬗ᭄ᬕᭂᬫᭂᬃᬕᭂᬫᭂᬭ᭄᭛

ᬅᬦ᭄ᬤᬾᬭ᭄ᬬ᭄‌ᬣ᭄ᬭᬾᬢᬾᬦᬶᬂ᭛

ᬚᬦᬓᬵᬢ᭄ᬫᬚᬵᬢᬗᬢᬗᬵᬧᬭᬦ᭄ᬦᬶᬓᬾ᭞
ᬓᬤᬶᬫᬺᬢ᭄ᬬᬸᬫᬸᬗ᭄ᬕᬸᬭᬶᬢᬗᬦ᭄ᬓᬸᬪᬷᬱᬡ᭞
ᬲᬩᬭᬶᬦ᭄‌ᬬᬢᬦ᭄ᬧᬫᬢᬶᬳᬾᬲᬶᬭᬵᬯᬡ᭞
ᬦᬶᬬᬢᬵᬦ᭄ᬢᬶᬩᬵᬦ᭄ᬬᬭᬶᬕᬸᬮᬹᬦ᭄ᬬᬸᬲᬵᬳᬲ᭛

ᬱᬮ᭄ᬮᬸᬧᭀᬦ᭄ᬬᭀᬸᬃᬦᬾᬘ᭄‌ᬓ᭄ᬲᬵᬕᬾᬮ᭄ᬬ᭄᭛

ᬭᬶᬳᬸᬯᬸᬲ᭄ᬦᬶᬭᬵᬗ᭄ᬕᭂᬫᭂᬭᬳᭀᬲᬶᬓᬂᬳᬢᬶ᭞
ᬉᬫᬸᬮᬶᬄᬫᬭᬾᬂᬦᬕᬭᬓᬾᬭᬗᬦ᭄ᬲᬶᬭ᭞
ᬳᬦᬭᬵᬓ᭄ᬱᬲᬷᬧᬟᬧᬟᬵᬢᬶᬕ᭄ᬬᬗᬢᬸᬲ᭄᭞
ᬬᬓᬶᬦᭀᬦᬶᬭᬵᬗ᭄ᬕᭂᬫᭂᬭᬰᬷᬖ᭄ᬭᬬᬃᬢᭂᬓ᭛

ᬳᬾᭀᬃᬤ᭄ᬤᬾᬭᬾᬤ᭄ᬢ᭄ᬯᬶᬦ᭄ᬢᬶᬫᬶᬤᬢᬾᬲᬷᬢᬵ᭛

ᬲᭁᬦ᭄ᬣᬾᬬᬃᬭ᭄ᬬᬾᬤ᭄᭛

ᬧᬟᬓᬧ᭄ᬯᬲᬵᬳᬲᬧᬋᬂᬫᬗᭂᬫ᭄ᬩᬸᬮᬶ᭞
ᬫᬯᬸᬯᬸᬲ᭄ᬫᬫᬵᬢ᭄ᬬᬦᬓᬩᬾᬄᬦ᭄ᬬᬫᬗ᭄ᬕᭂᬫᭂᬭ᭄᭞
ᬚᬦᬓᬵᬢ᭄ᬫᬚᬵᬢᬶᬰᬬᬦᬶᬃᬪᬬᬵᬂᬫᬦᬄ᭞
ᬳᬸᬫᭂᬦᭂᬂᬲᬸᬦᬶᬰ᭄ᬙᬮᬢᬸᬫᭀᬦ᭄‌ᬬᬲᬵᬳᬲ᭛

ᬤᬶᬤ᭄ᬦᭀᬢ᭄‌ᬫ᭄ᬯᬾᬦᬶᬦ᭄‌ᬙ᭄ᬣᭀᬸᬖ᭄‌ᬓ᭄ᬦᭀᬯᬶᬂᬣᬾᬬ᭄ᬯᬾᬭᬾᬩ᭄ᬭᬸᬢᬮ᭄᭛

ᬳᬦᬭᬵᬓ᭄ᬱᬲᬷᬢᬶᬰᬬᬾᬂᬫᬳᬵᬃᬤ᭄ᬥᬶᬓ᭞
ᬲᬨᬮᬵᬦᬦᬓ᭄ᬦᬶᬭᬢᬲᬂᬯᬶᬪᬷᬱᬡ᭞
ᬢ᭄ᬭᬶᬚᬝᬷᬗᬭᬦ᭄ᬬᬬᬵᬫᭀᬖᬓᬵᬲᬶᬳᬦ᭄᭞
ᬬᬭᬸᬫᬵᬓ᭄ᬱᬤᬾᬯᬶᬚᬦᬓᬵᬢ᭄ᬫᬚᬾ᭛ᬂᬢᬫᬦ᭄᭛

ᬢᬸᬤᬶᬗ᭄‌ᬢ᭄ᬓᬦᬵᬗᬥᬫᬭᬵᬓ᭄ᬱᬲᬷᬓᬩᬾᬄ᭞
ᬅᬧᬤᭀᬦ᭄ᬫᬸᬓᭀᬂᬓᬮᬓᬩᭂᬳ᭄ᬫᬸᬤᬸᬃᬚ᭄ᬚᬦ᭞
ᬲᬶᬭᬢᬦ᭄ᬧᬤᭀᬱᬫᬧᬲᬄᬮᬯᬦ᭄ᬧ᭄ᬭᬶᬬ᭞
ᬲᬶᬭᬧᬢ᭄ᬬᬫ᭄ᬯᬮᬮᬸᬥᬹᬃᬢ᭄ᬢᬦᬶᬃᬖᬺᬡ᭛

ᬢᬸᬯᬶᬲᬢ᭄ᬬᬢᬃᬧᬧᬟᬭᬶᬂᬧᬢᬶᬩ᭄ᬭᬢ᭞
ᬲᬨᬮᬵᬦ᭄ᬲᬶᬯᬶᬦ᭄ᬳᬸᬮᬸᬦᬢᬵᬓᬸᬤᬾᬦᬶᬭ᭞
ᬬᬤᬶᬬᬦ᭄ᬲᬳᬵᬲᬢᬫᬦᬳ᭄ᬫ᭄ᬯᬫᬵᬢ᭄ᬬᬦ᭞
ᬦᬶᬬᬢᬵᬓᬸᬫᬵᬢ᭄ᬬᬭᬸᬫᬸᬳᬸᬦ᭄ᬲᬓᬾᬲᬶᬭ᭛

ᬢ᭄ᬱ᭄ᬳᬾᬶᬲᬮ᭄ᬲ᭄ᬯᬾᬭ᭄ᬬ᭄ᬮᭀᬬᬮ᭄ᬢᭀᬳᬾᬃᬳᬸᬲ᭄ᬩᬦ᭄ᬤ᭄ᬯᬶᬣᭀᬸᬢᬾᬯᬮ᭄᭞
ᬯᭀᬃᬣ᭄ᬬ᭄‌ᬢᭀᬩᬾᬫ᭄ᬬ᭄‌ᬫᬶᬲ᭄ᬳᬯᬾᬢᭀᬓᬶᬮ᭄‌ᬮ᭄ᬫᬾᬱ᭄ᬭ᭄ᬱ᭄‌ᬝ᭄ᬩᬾᬱᭀᬭᬾᬳᬾᬭ᭄᭛

ᬢ᭄ᬭᬶᬚᬝᬵᬦᬳᬦ᭄‌ᬬᬢᬯᬸᬯᬸᬲ᭄ᬦ᭄ᬬᬦᬶᬱ᭄ᬝᬸᬭ᭞
ᬭᬶᬓᬦᬂᬫᬗᭂᬫ᭄ᬩᬸᬮᬶᬫᬸᬮᬶᬄᬬᬓᬾᬭᬗᬦ᭄᭞
ᬓᬯᭂᬓᬲ᭄ᬢᬲᬂᬚᬦᬓᬭᬵᬚᬧᬸᬢ᭄ᬭᬶᬓᬵ᭞
ᬢ᭄ᬭᬶᬚᬝᬵᬬᬢᬾᬓᬢᬦᬤᭀᬄᬲᬓᬾᬲᬶᬭ᭛

ᬯᬶᬣ᭄ᬢ᭄ᬭᬶᬚᬝᬵᬯ᭄ᬳᭀᬘᬫᬾᬢᭀᬲ᭄ᬢᬬ᭄ᬯᬶᬣ᭄ᬳᬾᬭ᭄᭛

ᬬᬢᬲᬵᬥᬸᬤᬶᬩ᭄ᬬᬯᬶᬦᬭᬄᬦᬶᬭᬾᬂᬮᬭ᭞
ᬓᬮᬯᬦ᭄ᬦᬸᬦᭂᬂᬦᬶᬭᬭᬶᬲᬂᬭᬖᬹᬢ᭄ᬢᬫ᭞
ᬫ᭄ᬯᬗᬲᬶᬄᬦᬶᬭᬾ᭛ᬂᬧ᭄ᬭᬶᬬᬬᬢᬾᬓᬧᬵᬫ᭄ᬚᬋᬦ᭄᭞
ᬬᬯᬶᬦᬃᬡ᭄ᬦᬦᬵᬦᬶᬭᬲᬫᬦ᭄ᬢᬭᬵᬦᬗᬶᬲ᭄᭛

ᬮ᭄ᬯᬾᬤ᭄‌ᬯ᭄ᬳᬶᬙ᭄ᬲ᭄ᬳᬾᬤᬾᬲ᭄ᬘ᭄ᬭᬶᬩᬾᬤ᭄᭞
ᬯ᭄ᬳᬶᬮᬾᬢᬾᬃᬱ᭄ᬯᬾᬭᬾᬢ᭄ᬭᬶᬘ᭄‌ᬓ᭄ᬮᬶᬂᬤᭀᬯ᭄ᬦ᭄ᬳᬾᬃᬙᬿᬓ᭄ᬱ᭄᭛

ᬢ᭄ᬭᬶᬚᬝᬵᬭᬶᬳᬬ᭄ᬯᭀᬧᬳᬵᬲᬭᬶᬗ᭄ᬳᬸᬮᬸᬦ᭄᭞
ᬦ᭄ᬤᬓᬚᬃᬓᬶᬢᬾᬮᬭᬦᬶᬢᬷᬩ᭄ᬭᬤᬸᬳ᭄ᬓᬶᬢ᭞
ᬳᬺᬤᬬᬗ᭄ᬓᬸᬰᬷᬃᬡ᭄ᬦᬬᬤᬶᬦᬕ᭄ᬥᬭᬶᬗᬸᬦᭂᬂ᭞
ᬱᬶᬦᬭᬶᬓ᭄ᬦᬶᬓᬂᬯᬶᬥᬶᬯᬰᬵᬓᬸᬓᬵᬲ᭄ᬬᬲᬶᬄ᭛

ᬓᬶᬢᬓᬦ᭄ᬬᬓᬵᬭᬶᬢᬫᬢᬦ᭄‌ᬯ᭄ᬭᬸᬳᬶᬂᬮᬭ᭞
ᬅᬓᬸᬫᬵᬦᬲᬵᬦ᭄ᬫᬧᬫᬦᬄᬢᬭᬶᬗ᭄ᬳᬸᬮᬸᬦ᭄᭞
ᬲᬨᬮᬵᬢᬶᬲᬵᬥᬸᬯᭂᬓᬦᬶᬂᬫᬳᬵᬃᬤ᭄ᬥᬶᬓ᭞
ᬬᬫᬢᬂᬦ᭄ᬬᬓᬵᬚᬭᬭᬶᬢᬦ᭄ᬳᬦᬵᬗᬶᬭᬂ᭛

ᬬᭀᬯᬭᬾᬬᭀᬸᬂᬕᬶᬭ᭄ᬮ᭄᭞
ᬫ᭄ᬬ᭄‌ᬤᬾᬭ᭄᭞
ᬬᭀᬸᬳᬯᬾᬦᭀᬢ᭄‌ᬓ᭄ᬦᭀᬯ᭄ᬦ᭄ᬲᭀᬃᬭᭀᬯ᭄ᬬᬾᬢ᭄᭛

ᬇᬫ᭄ᬤᬾᬭ᭄᭞
ᬯᬶᬣᭀᬸᬢ᭄ᬲ᭄ᬳᬫᬾ᭛

ᬦ᭄ᬬᬢᬢᬓ᭄ᬯᬢᬓ᭄ᬯᬦᬓᬶᬢᬵᬭᬶᬢᬵᬋᬗᭃ᭞
ᬢᬢᬦᭀᬦ᭄‌ᬭᬶᬓᬂᬪᬸᬯᬦᬢᬷᬩ᭄ᬭᬤᬸᬳ᭄ᬓᬶᬢ᭞
ᬉᬫᬟᬵᬦᬢᬾᬓᬶᬓᬮᬭᬗ᭄ᬓᬸᬢᬦ᭄ᬲᬶᬧᬶ᭞
ᬲᬶᬦᬭᬦ᭄ᬢᬭᬶᬂᬯᬶᬥᬶᬳᬸᬭᬶᬧ᭄ᬓᬸᬲᬂᬲᬭ᭛

᭐‌ᬇᬩᬾᬕ᭄ᬬᭀᬸ᭞
ᬫ᭄ᬬ᭄‌ᬤᬾᬭ᭄᭞
ᬢᭀᬮᬶᬲ᭄ᬢᬾᬦ᭄᭛

ᬬᭀᬸᬳᬯᬾᬦᬿᬃᬓ᭄ᬦᭀᬯ᭄ᬦᬤᬿᬧ᭄ᬲᭀᬃᬭᭀᬯᬶᬦ᭄ᬣᬶᬲ᭄ᬯᭀᬭ᭄ᬮ᭄‌ᬤ᭄ᬣᬢ᭄ᬘᭀᬸᬮ᭄‌ᬤ᭄ᬩᬾᬘᭀᬫ᭄ᬧᬭᬾᬤ᭄ᬯᬶᬣ᭄ᬫ᭄ᬬᬶᬫ᭄ᬫᬾᬦ᭄ᬲᬾᬤᬶᬲ᭄ᬢ᭄ᬭᬾᬲ᭄ᬲ᭄᭛

ᬇ‌ᬅᬫ᭄‌ᬢᭀᬃᬦ᭄ᬬᬢᬶᬓᬾᬳᬶᬟᭂᬧ᭄ᬓᬸᬭᬶᬓᬢᬦ᭄ᬳᬦᬵᬚᬸᬕ᭞
ᬓᬤᬶᬧᬵᬧᬓᬃᬫ᭄ᬫᬦ᭄ᬬᬯᬓ᭄ᬓᬸᬫᬦ᭄ᬤᬤᬶ᭞
ᬅᬳᬫᬦ᭄ᬤᬪᬵᬕ᭄ᬬᬫᬧᬲᬄᬲᭂᬟᭂᬂᬫᬲᬶᬄ᭞
ᬅᬧᬭᬦ᭄ᬢᬫᬾᬦᬓᬾᬓᬾᬯᬓ᭄ᬓ᭄ᬯᬭᬶ᭛

ᬲᬶᬦ᭄ᬱᬸᬮ᭄ᬤᬿᬤ᭄ᬲ᭄᭛

ᬅᬄ‌ᬅᬳ᭄‌ᬮ᭄ᬳᭀᬯᬸᬦ᭄ᬱᭀᬃᬢ᭄ᬢᬸᬦᬢᬾᬶ‌ᬅᬫ᭄‌᭞
ᬢᭀᬩᬾᬲᬾᬧᬭᬢᬾᬤ᭄‌ᬯ᭄ᬳᬶᬮᬾᬶᬦ᭄‌ᬦ᭄ᬤ᭄ᬬᬓᬸᬦᭂᬂᬓᬣᬵᬘᬭᬶᬢᬧᬹᬃᬯ᭄ᬯᬓᬵᬫ᭄ᬮᬬ᭞
ᬇᬭᬶᬓᬂᬧᬸᬭᬵᬡᬵᬚᬶᬧᬃᬯ᭄ᬯᬓᬵᬡ᭄ᬟᬮᬾᬦ᭄᭞
ᬫᬧᬲᬄᬕᭂᬮᬵᬦᬭᬲᬫᬵᬢ᭄ᬬᬢᬫ᭄ᬩᬬᬦ᭄᭞
ᬯᭂᬓᬲᬦ᭄ᬫᬧᬗ᭄ᬕᬸᬳᬤᬸᬮᬸᬃᬮᬯᬦ᭄ᬲᭂᬦᭂᬂ᭛

᭐ᬩᬸᬢᬶᬦ᭄ᬲ᭄ᬢᭀᬭ᭄ᬬᬾᬲᭀᬭᬜ᭄ᬘ᭄ᬬᬾᬦ᭄‌ᬢ᭄ᬦᬃᬭᬢ᭄ᬬᬾᬲ᭄᭞
ᬱᭀᬸᬦ᭄ᬤᬶᬦ᭄ᬳᭀᬮ᭄ᬬ᭄‌ᬩᭁᬓ᭄ᬱ᭄᭞
ᬲ᭄ᬘ᭄ᬭᬶᬧ᭄ᬢᬸᬭᬾᬲ᭄᭞
ᬧᬭ᭄ᬯ᭄ᬯᬲ᭄꧌ᬫᬳᬵᬪᬵᬭᬢ꧍‌ᬑᬃᬓᬵᬡ᭄ᬧ᭄ᬲ᭄꧌ᬭᬵᬫᬵᬫ᭄ᬬᬡ꧍᭞
ᬇᬲ᭄ᬲᬿᬤ᭄ᬣᬢ᭄ᬲᬾᬧᬭᬢ᭄ᬬᭀᬦ᭄᭞
ᬬᬢᬶᬓᬵᬲᬫᬾᬦᬓᬋᬗᭃᬦ᭄ᬓᬸᬮᬵᬮᬦᬦ᭄᭞
ᬫᬮᬸᬬᬵᬓ᭄ᬯᬧᬗ᭄ᬕᬸᬳᬪᬝᬵᬭᬫᬵᬲᬶᬳ᭞
ᬫᬳᬸᬭᬶᬧ᭄ᬓᬭᬶᬄᬲᬶᬭᬓᬸᬦᬾᬂᬧᬟᬵᬗᬸᬦᭂᬂ᭞
ᬬᬤᬶᬬᬦ᭄ᬧᭂᬚᬄᬦᬺᬧᬢᬶᬳᬵᬄᬦ᭄ᬤ᭄ᬬᬫᬵᬚᬭ᭛

᭐ᬮᬾᬢ᭄ᬫᬾᬳᬾᬭᬶᬢᬶᬦ᭄ᬭᬾᬮᬵᬢ᭄ᬬᭀᬦ᭄ᬢᭀᬘᭀᬫ᭄ᬱᭀᬭ᭄ᬢ᭄ᬫ᭄ᬬ᭄‌ᬲᭀᬸᬮ᭄᭞
ᬢᭀᬕ᭄ᬬᬾᬫᬾᬳᭀᬧᬾᬣᬢᬶᬯ᭄ᬳᭀᬯᭀᬸᬮ᭄‌ᬤ᭄ᬢᬾᬮ᭄‌ᬮ᭄ᬫᬾᬣᬢ᭄᭛

ᬲ᭄ᬬᬧᬤᬾᬯᬫ᭄‌ᬫ᭄ᬲᬶᬳᬢᭂᬓᬵᬯᬭᬄᬓᬸᬦᭂᬂ᭞
ᬦ᭄ᬤ᭄ᬬᬲᬶᬭᬂᬫᬳᬵᬃᬱᬶᬭᬶᬓᬦᬂᬢᬧᭀᬯᬦ᭞
ᬮᬮᬸᬦᬶᬲ᭄ᬨᬮᬵᬂᬧᬭᬳᬶᬢᬾᬂᬚᬕᬢ᭄ᬓᬩᬾᬄ᭞
ᬢᬸᬯᬶᬤᬾᬯᬢᬵᬯᬶᬫᬸᬓᬥᬶᬓ᭄ᬢᬫᬃᬫᬯᬸᬮᬢ᭄᭛

ᬅᬢᬶᬢᬶᬩ᭄ᬭᬭᬶᬂᬮᬭᬯᬶᬫᭀᬳᬩᬵᬫ᭄ᬧᬓᬸ᭞
ᬲᬢᬶᬦᭀᬦ᭄ᬓ᭄ᬯᬲᬶᬂᬲᬭᬶᬦᭂᬗᭃᬗ᭄ᬓᬸᬬᬵᬗ᭄ᬮᬭᬾ᭞
ᬢᬸᬯᬶᬩᬗ᭄ᬲᬶᬓᬶᬦ᭄ᬦᬭᬬᬓᬃᬡ᭄ᬦᬰᬹᬮᬬ᭞
ᬮᬭᬦᬶᬂᬯᬶᬬᭀᬕᬓᬤᬸᬭᬸᬲ᭄ᬦᬶᬭᭀᬱᬥ᭛

ᬦ᭄ᬬᬢᬬᬂᬧᬗᬦ᭄ᬦᬶᬦᬸᬫᬦᬾᬓᬯᬃᬡ᭄ᬦᬬ᭞
ᬓᬤᬶᬢᬵᬫᬗᬦ᭄ᬯᬶᬱᬧᬲᬸᬓ᭄ᬦ᭄ᬬᬭᬶᬂᬕᬸᬮᬹ᭞
ᬇᬓᬦᬂᬓᬸᬍᬫ᭄ᬓᭂᬮᬸᬭᬶᬓᬂᬧᬮᬗ᭄ᬓᬮᬾᬦ᭄᭞
ᬓᬤᬶᬧᬜ᭄ᬚᬭᬾᬓᬦᬳᬶᬟᭂᬧ᭄ᬓ᭄ᬯᬮᬄᬫᬓᬹᬂ᭛

ᬩᬭᬶᬩᬶᬦ᭄ᬫᬦᬄᬓᬸᬫᬸᬮᬢᬶᬂᬲᭂᬓᬃᬫᬭᬹᬫ᭄᭞
ᬲᬸᬓᬢᬵᬧᬸᬮᬸᬂᬚᭂᬦᬸᬲᬸᬕᬦ᭄ᬥᭀᬢ᭄ᬓᬢ᭞
ᬧᬟᬫᬗ᭄ᬮᬭᬾᬓᬶᬲᬳᬦᬦ᭄ᬬᬦᬶᬃᬕ᭄ᬕᬸᬡ᭞
ᬫᬕᬯᬾᬧ᭄ᬭᬧᬜ᭄ᬘᬬᬫᬯᬾᬳᬸᬦᭂᬂᬫᬕᭃᬂ᭛

ᬓᬧᬦᬵᬦ᭄ᬢᬦᭀᬭᬢᬓᬸᬦᭂᬂᬗᬶᬓᬾᬂᬗᬸᬦᭂᬂ᭞
ᬫᬦᬦᬵᬫᬦᬄᬓᬸᬫᬦᬲᬃᬫᬦᬵᬂᬮᬦᬵ᭞
ᬫᬦᬭᬦ᭄ᬢᬲᬂᬫᬤᬦᬫᬾᬤᬶᬫᬗ᭄ᬮᬭᬾ᭞
ᬫᬫᬦᬄᬲᬶᬭᬵᬫᬦᬲᬶᬫᬗ᭄ᬭᬸᬭᬄᬳᬢᬶ᭛

ᬳᬢᬶᬦᬶᬂᬯᬶᬬᭀᬕᬚᬸᬕᬢᬷᬩ᭄ᬭᬬᬵᬕᭂᬲᭂᬂ᭞
ᬤᬤᬶᬓᬱ᭄ᬝᬤᬾᬦᬶᬰᬭᬲᬂᬫᬦᭀᬪᬯ᭞
ᬧᬭᬶᬪᬹᬢᬥᬸᬃᬢ᭄ᬢᬓᬤᬶᬪᬹᬢᬬᬦ᭄ᬢᬫᬾ᭞
ᬳ᭄ᬭᬾᬤᬬᬵᬢᬸᬢᬸᬃᬓᬢᬸᬢᬸᬧᬦ᭄ᬭᬚᬄᬢᬫᬄ᭛

ᬢᬫᬢᬃᬯ᭄ᬭᬸᬳᬶᬗᬲᬶᬳᬢᬷᬢᬦᬶᬃᬖᬺᬡ᭞
ᬲᬶᬭᬰᬢ᭄ᬭᬸᬦᬶᬂᬪᬸᬯᬦᬲᬹᬓ᭄ᬱ᭄ᬫᬢᬦ᭄ᬓᬢᭀᬦ᭄᭞
ᬓᬸᬲᬸᬫ᭄ᬫ᭄ᬬᬸᬥᬵᬫ᭄ᬦᬶᬭᬢᬚᭂᬫ᭄‌ᬬᬲᭀᬃᬢᬚᬶ᭞
ᬬᬧᬦᬄᬦᬶᬭᬵᬗ᭄ᬚᬬᬚᬬᬾᬂᬚᬕᬢ᭄ᬢ᭄ᬭᬬ᭛

ᬫᬧᬤᬾᬯᬫᬦ᭄ᬫᬣᬓᬶᬢᬵᬣᬫᬵᬦᬸᬱ᭞
ᬫᬭᬬᬦ᭄‌ᬯ᭄ᬭᬸᬳᬶᬂᬮᬭᬫᬭᬵᬦ᭄ᬓᭂᬦᭂᬂᬗᬸᬦᭂᬂ᭞
ᬓᬤᬸᬭᬸᬲ᭄ᬓᬶᬢᬾᬓᬶᬫᬮᬭᬵᬓᬸᬤᬾᬦ᭄ᬢᬯᬾᬄ᭞
ᬧᬶᬦᬦᬄᬦ᭄ᬤᬢᬦ᭄ᬫᬢᬶᬯᬶᬦᭂᬄᬢᬫᭀᬦᭂᬗ᭛

ᬤᭀᬦᭀᬢ᭄ᬓᬶᬮ᭄‌ᬮ᭄ᬫᬾ᭞
ᬬᭀᬸᬚᬸᬲ᭄‌ᬢ᭄ᬫᬓᬾᬫᬾᬮ᭄ᬯᬾᬲᬶᬘ᭄ᬓ᭄᭛

ᬇᬧᭂᬧᭂᬓᭀᬧᭂᬓᬵᬧᭂᬕᬫᬦᬄᬓᬸᬭᬶᬗᬸᬫᬄ᭞
ᬢᬸᬫᬸᬭᬸᬦ᭄ᬫᬢᬵᬓᬸᬫᬢᬸᬭᬹᬳᬦᬾᬂ‌ᬍᬫᬄ᭞
ᬢ᭄ᬭᬶᬚᬝᬵᬢᬸᬫᬹᬢ᭄ᬭ᭄ᬬᬓᬸᬮᬸᬫᬵᬮᬦᬂᬫᬦᬄ᭞
ᬅᬦᬸᬫᬵᬦᬭᬶᬂᬧ᭄ᬭᬶᬬᬯᬶᬬᭀᬕᬤᬸᬳ᭄ᬓᬶᬢ᭛

ᬧᬶᬦᬶᬧᬶᬲ᭄ᬦ᭄ᬬᬢᬦ᭄ᬲᬸᬮᬸᬭᬢᬷᬲ᭄ᬮᬯᬦ᭄ᬦᬸᬲᭃᬭ᭄᭞
ᬧᬗᬲᬄᬦ᭄ᬬᬘᬡ᭄ᬟᬦᬵᬢᬷᬢᬰᬶᬢᬮ᭞
ᬲᬶᬦᬶᬭᬫ᭄ᬦ᭄ᬬᬢᬾᬓᬦᬵᬯᬓ᭄ᬓᬸᬢᭀᬱᬥ᭄ᬫᬾ᭞
ᬢᬸᬯᬶᬢᬦ᭄ᬲᬸᬓᬧ᭄ᬯᬓᬸᬫᬓᬶᬦᬮᬶᬗ᭄ᬲᬗᭂᬦ᭄᭛

“ᬲ᭄ᬳᬾᬕ᭄ᬭᬶᬦ᭄‌ᬤ᭄ᬲ᭄ᬭᬾᬱ᭄ᬭ᭄ᬘ᭄ᬲ᭄ᬳᬶᬂᬭᭁᬢ᭄ᬲ᭄ᬢᭀᬕᬾᬣᬾᬃᬯᬶᬣᬾᬭ᭄ᬬ᭄‌ᬲᭁᬣᬶᬂᬲᬦ᭄ᬤᬮ᭄ᬯᭁᬤᬦ᭄‌ᬤ᭄ᬫᬓᬾᬲᬘ᭄ᬭᬾᬫ᭄᭛

ᬲ᭄ᬳᬾᬭᬸᬩ᭄ᬲ᭄ᬫ᭄ᬬ᭄‌ᬩᭀᬤ᭄ᬬ᭄ᬯᬶᬣᬶᬢ᭄᭞
ᬬᬾᬢᬶᬢ᭄ᬤ᭄ᬯᬾᬲ᭄ᬦᭀᬢ᭄ᬳᬾᬮ᭄ᬧ᭄᭞
ᬇᬫ᭄ᬦᭀᬢᬶᬓᬦᬵᬗᬰᭀᬓᬲᬸᬪᬕᬾᬂᬚᬕᬢ᭄ᬓᬩᬾᬄ᭞
ᬅᬢᬶᬰᭀᬪᬲᬰ᭄ᬭᬷᬬᬳᬬᬸᬦ᭄ᬬᬭᬶᬂᬫᬗᭃᬩ᭄᭞
ᬭᬶᬲᬯᬾᬢ᭄ᬦᬶᬢᬷᬩ᭄ᬭᬦᬶᬮᬭᬗ᭄ᬓᬸᬢᬦ᭄ᬲᬸᬓ᭞
ᬮᬭᬰᭀᬓᬢᬾᬓᬶᬳᬶᬦᬶᬟᭂᬧ᭄ᬓᬸᬢᬦ᭄ᬯᬦᬾᬄ᭛

ᬫᬭᬸᬭᬹᬲᭂᬓᬃᬦᬶᬓᬦᬗᬰᭀᬓᬰᬷᬃᬡ᭄ᬦᬬ᭞
ᬢᬸᬯᬶᬧᬵᬤᬧᬦ᭄ᬬᬫᬦᭂᬟᭂᬂᬫᬦᭀᬳᬭ᭞
ᬢᬶᬦᬸᬮᬸᬧ᭄ᬦᬶᬓᬵᬗᬦᬶᬮᬘᬵᬮᬬᭀᬫᬶᬭᬶᬭ᭄᭞
ᬓᬤᬶᬫᬵᬲᬶᬳᬶᬂᬓᬧᬦᬲᬦ᭄ᬓᭂᬦᬾᬗᬸᬦᭂᬂ᭛

ᬳᬦᬦᬵᬕᬧᬸᬱ᭄ᬧᬧᬭᬶᬧᬹᬃᬡ᭄ᬦᬭᬶᬂᬳᬍᬧ᭄᭞
ᬫᬢᬢᬵᬫᬦᭀᬚ᭄ᬜᬫᬦᭂᬟᬾᬂᬭᬶᬓᬂᬦᬢᬭ᭄᭞
ᬭᬶᬯᭂᬭᬸᬄᬦ᭄ᬬᬬᬃᬯᬶᬭᬳᬤᬸᬳ᭄ᬓᬶᬢᬵᬮᬭ᭞
ᬧᬸᬬᬓᬧ᭄ᬯᬬᬵᬲᭂᬓᬭᬯᬾᬳᬸᬦᭂᬂᬫᬕᭃᬂ᭛

ᬮ᭄ᬯᬾ᭛

ᬢᬦᬓᬹᬂᬫᬦᬳ᭄ᬓ᭄ᬯᬶᬓᬸᬲᬸᬫᬵᬢ᭄ᬬᬸᬢ᭄ᬓᬢ᭄ᬝ᭞
ᬫᬕᬯᬾᬭᬭᬲ᭄ᬳᬢᬶᬓᬸᬘᬸᬧ᭄ᬦ᭄ᬬᬓᭀᬫᬮ᭞
ᬫᬺᬤᬸᬧᬮ᭄ᬮᬯᬦ᭄ᬬᬬᬫᬯᬾᬄᬮᬸᬮᬸᬢ᭄ᬫᬲᬶᬄ᭞
ᬳᬸᬫᬶᬮᬷᬢᬮᬸᬄᬓᬸᬫᬗᬤᭂᬕ᭄ᬯᬸᬮᬢ᭄‌ᬭᬶᬬ᭛

ᬢᬫᬢᬦ᭄ᬢᬸᬮᬃᬳᬗᭂᬦᬗᭂᬦ᭄ᬓᬸᬓᬵᬲᬺᬧᬦ᭄᭞
ᬫᬸᬮᬢᬶᬂᬰᬶᬮᬵᬢᬮᬾᬲᭀᬃᬦ᭄ᬬᬬᬵᬮᬶᬮᬂ᭞
ᬓᬢᬸᬢᬸᬃᬧ᭄ᬯᬢᬵᬫᭂᬗᬫᭂᬗᬶᬂᬢᬧᭀᬯᬦ᭞
ᬓᬮᬯᬦ᭄ᬧ᭄ᬭᬶᬬᭀᬢ᭄ᬢᬫᬦᬭᬾᬦ᭄ᬤ᭄ᬭᬭᬵᬖᬯ᭛

®ᬫ᭄ᬬ᭄‌ᬫᬶᬦ᭄ᬤᬶᬲ᭄ᬩᬾᬯᬶᬮ᭄ᬤᬾᬭᬾᬤ᭄ᬩᬾᬬᭀᬦ᭄‌ᬤ᭄ᬘᭀᬫ᭄ᬧᬭᬾ᭞
ᬯ᭄ᬳᬾᬦᬶᬲᬿᬬᬘ᭄ᬮᬾᬦ᭄ᬱ᭄ᬮᬢ᭄ᬲ᭄ᬢᭀᬦᬾᬫᬗᬾᬲᬄᬢᬫᭀᬮᬳᬓᬸᬫᭀᬳᬫᬹᬃᬘ᭄ᬙᬶᬢ᭞
ᬩᬮᬶᬲᬄᬫᬲᬵᬭᬩᬮᬶᬫᬵᬫ᭄ᬢ᭄ᬬᬢᬦ᭄ᬫᬢᬶ᭞
ᬢᬫᬢᬃᬓᭂᬚᭂᬧ᭄ᬫᬢᬳᬢᬳᬢᬃᬧᬤᭀᬦ᭄᭞
ᬅᬧᬢᬦ᭄ᬢᬸᬫᭀᬦ᭄ᬧ᭄ᬭᬶᬬᬫᬦᬄᬓᬸᬤᬸᬃᬬ᭄ᬬᬰ᭛

ᬕ᭄ᬭᭀᬯ᭄ᬲᬿᬃᬲ᭄ᬢ᭄ᬭᭀᬗᬾᬭ᭄᭛

ᬇᬯᬦ᭄‌ᬢ᭄ᬢᭀᬤ᭄ᬬᬾᬩᬸᬢᬶᬘᬦ᭄ᬦᭀᬢ᭄᭛

ᬇᬘᬦ᭄ᬦᭀᬢ᭄ᬲ᭄ᬮᬿᬧ᭄᭞
ᬅᬮ᭄ᬯᬬ᭄ᬲ᭄ᬣᬶᬦ᭄ᬓᬶᬗᬿᬫ᭄ᬮᬾᬲ᭄ᬲ᭄ᬮ᭄ᬬ᭄᭛

ᬩᬾᬘᭁᬲᬾᬶ‌ᬅᬫ᭄‌ᬲᬾᬧᬭᬢᬾᬤ᭄ᬱ᭄ᬭᭀᬫ᭄ᬫ᭄ᬬ᭄‌ᬩᬾᬮ᭄ᬯᬾᬤ᭄᭞
ᬫ᭄ᬬ᭄‌ᬫᬶᬦ᭄‌ᬤ᭄ᬲ᭄ᬢ᭄ᬭᬬ᭄ᬲᬯᬬ᭄᭛

ᬦ᭄ᬬᬢᬮᬾᬦ᭄ᬫᬯᬾᬳᬸᬦᭂᬗᬢᬷᬢᬫᬗ᭄ᬮᬭᬾ᭞
ᬯᬶᬦᬭᬵᬯᬦᬱ᭄ᬝᬫᬗᬸᬬᬹᬬᬸᬭᬶᬂᬓᬸᬍᬫ᭄᭞
ᬓᬶᬦᬶᬤᬸᬂᬦ᭄ᬬᬢᬂᬧ᭄ᬭᬶᬬᬯᬶᬬᭀᬕᬲᬸᬲ᭄ᬯᬭ᭞
ᬭᬸᬫᬭᬩ᭄ᬢᬮᬸᬄᬓᬸᬭᬸᬫᭂᬗᭃᬬᬓᬵᬲ᭄ᬭᬾᬧᬦ᭄᭛

ᬳᬦᬫᬡ᭄ᬤᬫᬵᬭᬸᬢᬫᬶᬭᬶᬃᬬᬰᬷᬢᬮ᭞
ᬫᬭᬸᬭ᭄ᬯᬶᬓᬂᬓᬸᬲᬸᬫᬤᬾᬦ᭄ᬬᬭᬶᬂ‌ᬍᬫᬄ᭞
ᬫᬧᬸᬧᬸᬮ᭄ᬢᬕᬦ᭄ᬥᬦᬶᬓᬦᬂᬲᭂᬓᬃᬓᬩᬾᬄ᭞
ᬢᬸᬫᭂᬜᬸᬄᬳᬢᬶᬗ᭄ᬓᬸᬬᬲᬸᬫᬵᬃᬫᬭᬾᬗᬶᬭᬸᬂ᭛

ᬦᭀᬲ᭄ᬢ᭄ᬭᬶᬮ᭄ᬲ᭄᭛

ᬢᬫᬢᬃᬳᬦᬾᬓᬦᬳᬶᬟᭂᬧ᭄ᬓᬸᬲᬓ᭄ᬱᬡ᭞
ᬯᬶᬧᬭᬷᬢᬢᬃᬯᭂᬦᬗᬰᬩ᭄ᬤᬫᭀᬳᬶᬢ᭞
ᬓᬸᬫᭂᬢᭂᬃᬢᬲᬦ᭄ᬥᬶᬦᬶᬓᬦᬵᬗᬯᬓ᭄ᬓᬩᬾᬄ᭞
ᬇᬓᬦᬂᬳᬸᬭᬶᬧ᭄ᬓᬤᬶᬢᬮᬷᬦᬢᬦ᭄ᬳᬦ᭛

ᬉᬫᬶᬭᬶᬃᬢᬶᬓᬵᬗᬗᬶᬦᬢᬷᬲ᭄ᬫᬯᭀᬃᬳᬺᬩᬸᬓ᭄᭞
ᬫᬧᬦᬲ᭄ᬳᬶᬟᭂᬧ᭄ᬓᬸᬭᬶᬬᬫᬶᬫ᭄ᬩᬸᬳᬷᬗᬸᬦᭂᬂ᭞
ᬓᬸᬫᭂᬮᬩ᭄ᬳᬢᬶᬗ᭄ᬓᬸᬭᬸᬫᭂᬗᭃᬕᭂᬋᬄᬫᬮᭀᬦ᭄᭞
ᬢᬸᬫᬶᬩᬵᬳᬸᬤᬦ᭄ᬓᬤᬶᬬᬫᬾᬤᬶᬮᭀᬢ᭄ᬳᬸᬫᬸᬂ᭛

“ᬣᬾᬘᭁᬮ᭄ᬩ᭄ᬭᬿᭌᬾᬩ᭄ᬮᭀᬯ᭄ᬲ᭄᭞
ᬢᬓᬶᬗᬮᭀᬂᬧᭀᬮ᭄ᬮᬾᬦ᭄‌ᬯ᭄ᬳᬶᬙ᭄ᬢᭀᬫ᭄ᬬ᭄‌ᬲᬾᬦ᭄ᬲᬢ᭄ᬬᭀᬦᬶᬲ᭄ᬦᭀᬢ᭄᭞
ᬏᬫᭀᬢ᭄ᬬᭀᬦ᭄ᬲ᭄᭛

ᬭᬶᬰᬶᬮᬵᬢᬮᬭᬶᬓᬵᬓᬸᬢᭂᬓᬫᬗᭃ᭞
ᬲ᭄ᬯᬵᬫᬶᬦᬶᬢ᭄ᬬᬬᬮᬦᬵᬫᬗᬯᬬᬯᬬ᭄᭞
ᬢᭀᬄᬦ᭄ᬤ᭄ᬬᬢᬵᬬᬳᬦᬢᬫ᭄ᬩᬓᬗᭂᬦᬗᭂᬦ᭄᭞
ᬢᬵᬓᬤᬂᬢᬗᬶᬲᬶᬢᬵᬯᬓᬸᬦᬕᬢᬶ᭛

¢᭐ᬡ᭄ᬣᬢ᭄ᬱᬢ᭄ᬲ᭄ᬢᭀᬦᬾᬶᬘᭀᬫᬾᬢᭀᬣᬶᬦ᭄ᬓᬩᭀᬸᬢ᭄ᬫ᭄‌ᬬ᭄ᬮᭀᬭ᭄ᬤ᭄‌ᬯ᭄ᬳᭀᬲᬿᬫ᭄ᬲ᭄ᬢᭀᬩᬾᬘ᭄ᬓᭀᬦ᭄ᬡᭀᬩ᭄ᬭᭀᬣᬾᬭᭀᬃᬲᬶᬲ᭄ᬢᬾᬃᬢᭀᬯ᭄ᬳᭀᬫᬶᬘᬦ᭄ᬘᭀᬫ᭄ᬧ᭄ᬮᬿᬦ᭄᭛

ᬇᬩᬾᬘᭀᬫᬾᬳᭀᬧᬾᬮᬾᬲ᭄ᬲ᭄᭛

ᬲ᭄ᬬᬸᬓ᭄ᬦᬶᬓᬂᬚᬯᭂᬳᬯᭂᬳᬸᬦᭂᬗᬫᬢᬷ᭞
ᬳ᭄ᬭᬹᬦᬶᬓᬂᬫᬤᬦᬲᬹᬓ᭄ᬱ᭄ᬫᬬᬫᬗᬦᬶ᭞
ᬭᬵᬄᬦᬶᬓᬂᬳᬢᬶᬳᬸᬫᬷᬲ᭄ᬫᭂᬢᬸᬭᬶᬫᬢ᭞
ᬫᬦ᭄ᬤᬫᬵᬭᬸᬢᬫᬶᬭᬶᬃᬓᬤᬶᬫᬢᬸᬮᬸᬂ᭛

ᬳ᭄ᬬᬗᬗᬶᬦ᭄ᬓᬶᬢᬢᬫᬵᬫᬵᬲᬶᬳᬰᬭᬡ᭄ᬫ᭄᭞
ᬲᬦ᭄ᬫᬢᬾᬂᬓᬲᬶᬳᬋᬧ᭄ᬲᭂᬟᭂᬗᬧᬲᬄ᭞
ᬲᬂᬭᬖᬹᬢ᭄ᬢᬫᬭᬶᬗᬵᬰ᭄ᬭᬫᬯᬭᬳᭂᬦ᭄᭞
ᬬᬓ᭄ᬳᬦᬾᬂᬓᬮᬦᬭᬵᬓ᭄ᬱᬲᬢᬶᬦᬯᬦ᭄᭛

‌ᬅᬫ᭄‌ᬳᬾᬭᬾ᭞
ᬓᬾᬧ᭄ᬢᬶᬦ᭄ᬘᬧ᭄ᬢ᭄ᬬᬾᬩ᭄ᬬᬤᬾᬫᭀᬦ᭄᭛

ᬪᬓ᭄ᬢᬶᬦᬶᬂᬗᬸᬦᭂᬗᬓᬹᬂᬦ᭄ᬬᬢᬢᭂᬓᬓᭂᬦ᭄᭞
ᬫ᭄ᬯᬂᬮᬭᬗ᭄ᬓᬸᬫᬧᬲᬳᬲᬫᬲᬫ᭞
ᬫᭀᬖᬫᬵᬢ᭄ᬬᬬᬓᬤᭀᬄᬲᬓᬭᬶᬲᬶᬭ᭞
ᬦᬷᬢᬧᬵᬚᬭᬭᬶᬲᬂᬧ᭄ᬭᬶᬬᬯᬶᬭᬳ᭛

ᬫᭀᬦᭂᬗᬵᬫ᭄‌ᬩ᭄ᬓ᭄ᬓᬶᬲᬶᬭᬂᬭᬢᬸᬚᬦᬓ᭞
ᬪᬓ᭄ᬢᬶᬦᬶᬗ᭄ᬳᬸᬮᬸᬦᬕᭃᬂᬬᬢᭂᬓᬓᭂᬦ᭞
ᬮᬶᬗ᭄ᬓᬸᬬᬃᬯᬶᬭᬳᬤᬸᬳ᭄ᬓᬶᬢᬢᬶᬦᬯᬦ᭄᭞
ᬦᬵᬢᬧᬵᬚᬭᬭᬶᬓᬵᬢᬮᬓᬸᬳᬸᬯᬸᬲ᭄᭛

ᬇᬮᭀᬂᬱᭀᬃᬫ᭄ᬬ᭄‌ᬱᬣᬾᬃᬓᬶᬂᬚᬦᬓ᭞
ᬢᬓᬾᬢᭀᬳᬶᬫ᭄ᬫ᭄ᬬ᭄‌ᬤᬿᬧ᭄ᬭᬿᬭᬾᬜ᭄ᬘᬾᬱᭀᬃᬳᬶᬫ᭄ᬳᬄᬩᬧᬗ᭄ᬓᬹᬫᬧ᭄ᬫᬵᬢᬮᬭᬦᬶᬭ᭞
ᬢᬷᬩ᭄ᬭᬫᬵᬲᬶᬳᬶᬗᬦᬓ᭄ᬲᬶᬭᬫᬳᬭᬶᬲ᭄᭞
ᬟᬹᬦ᭄ᬤ᭄ᬬᬢᭀᬮᬳᬦᬶᬓᬶᬦ᭄ᬧ᭄ᬭᬶᬬᬯᬶᬭᬳ᭞
ᬬᬓ᭄ᬳᬦᬾᬂᬓᬮᬦᬭᬵᬓ᭄ᬱᬲᬢᬶᬦᬯᬦ᭄᭛

᭐‌ᬅᬄᬫ᭄ᬬ᭄‌ᬱᬣᬾᬭ᭄᭞
ᬳᭀᬯ᭄‌ᬤᬿᬧ᭄ᬯᭀᬸᬮ᭄‌ᬤ᭄ᬩᬾᬬᭀᬸᬃᬲᭀᬃᬭᭀᬯ᭄᭞
ᬅᬲ᭄ᬬᭀᬸᬮ᭄ᬯᬾᬬᭀᬸᬃᬤᭁᬖ᭄ᬢᬾᬃᬫ᭄ᬫᬾᬤᭀᬦᭀᬯ᭄‌ᬣᬢᬶ‌ᬅᬫ᭄‌ᬓᬾᬧ᭄‌ᬢ᭄ᬘᬧ᭄ᬢ᭄ᬬᬾᬩ᭄ᬬᬤᬾᬫᭀᬦ᭄᭐᭛

ᬓ᭄ᬭᬫᬮᬸᬫᬓᬸᬢᬓᬵᬮᬶᬄᬭᬶᬂᬧ᭄ᬭᬲᬵᬤᬭ᭄ᬧᬫᬷᬫ᭄ᬚᬵ᭞
ᬫᬧᬸᬦᬕᬶᬢᬭᬶᬲᬂᬳ᭄ᬬᬂᬧ᭄ᬭᬵᬃᬣᬦᬵᬓᬾᬦ᭄ᬦᬭᬾᬦ᭄ᬤ᭄ᬭ᭞
ᬭᬶᬳᬸᬭᬶᬧ᭄ᬦᬶᬭᬮᬯᬦ᭄ᬫᬾᬦᬓᬾᬓᬂᬧᬮᬸᬗ᭄ᬕᬸᬄ᭞
ᬬᬾᬓᬦᬢᬲᬶᬦᬵᬥ᭄ᬬᬵᬢᬦ᭄ᬓᬮᬾᬦ᭄ᬤᬾᬦᬶᬭᬵᬲᬶᬄ᭛

ᬅᬦ᭄ᬯᬣ᭄ᬢᭀᬕᭀᬤ᭄ᬢᭁᬱ᭄ᬱᬾᬃᬲᭀᬫᬾᬣᬶᬗᬶᬱ᭄ᬕᭀᬤ᭄ᬯᭀᬸᬮ᭄‌ᬤ᭄ᬕ᭄ᬬᬾᬳᬶᬲ᭄‌ᬩ᭄ᬮᬾᬲ᭄ᬲᬶᬗ᭄ᬲ᭄ᬢ᭄ᬯᬦᬶᬮᬵᬢ᭄ᬫᬚᬵᬢᬶᬰᬬᬳᬃᬱᬬᬃᬯᬸᬮᬢ᭄᭞
ᬢᬸᬫᬸᬭᬸᬦ᭄ᬲᬓᬾᬳ᭄‌ᬗ᭄ᬓᬬᬸᬟᬢᭂᬂᬲᬶᬭᬾᬂ‌ᬍᬫᬄ᭞
ᬭᬶᬳᬋᬧ᭄ᬦᬶᬭᬵᬃᬯ᭄ᬭᬸᬳᬢᬤᬾᬯᬷᬚᬵᬦᬓᬷ᭞
ᬫᬗᬸᬮᬶᬳᬸᬮᬶᬄᬫᬘᬭᬶᬢᬵᬫᬓᬶᬦ᭄ᬫᬲᭃ᭛

ᬧᬧᬲᬄᬦᬶᬭᬂᬭᬖᬸᬲᬸᬢᬾᬦᬸᬘᬧ᭄ᬦᬶᬭ᭞
ᬓᬮᬯᬦ᭄ᬦᬸᬦᭂᬂᬦᬶᬭᬾᬦᬵᬭ᭄ᬬᬓᭂᬦ᭄ᬯᬦᬾᬄ᭞
ᬧᬦᬗᬶᬲ᭄ᬦᬶᬭᬾᬗᬮᬲᬸᬫᬾᬢ᭄ᬧ᭄ᬭᬶᬬᬵᬦᬶᬭ᭞
ᬬᬯᬶᬦᬃᬡ᭄ᬦᬦᬷᬦᬶᬭᬢᬲᬂᬫᬭᬸᬢ᭄ᬲᬸᬢ᭛

ᬉᬫᬸᬮᬢ᭄ᬧ᭄ᬯᬤᬾᬯᬶᬚᬦᬓᬵᬢ᭄ᬫᬚᬾᬲᬶᬭ᭞
ᬤᬤᬶᬲᬗ᭄ᬰᬬᬾᬓᬦᬫᬦᬄᬦᬶᬭᬵᬃᬯᬸᬮᬢ᭄᭞
ᬯ᭄ᬭᬬᬧᬾᬓᬶᬫᭂᬗ᭄ᬕᭂᬧᬗᬸᬮᬶᬄᬳᬸᬮᬶᬄᬫᬲᭃ᭞
ᬲᬶᬤᬰᬵᬦᬦᬾᬓᬶᬚᬸᬕᬮᬶᬳ᭄ᬓ᭄ᬯᬫᬜ᭄ᬘᬦ᭛

ᬤᬾᬘᬾᬬᬾᬫᬾ᭛

ᬭᬶᬮᬫᭂᬄᬦ᭄ᬬᬓᬯ᭄ᬭᬸᬳᬦᬬᬦ᭄ᬲᬶᬭᬵᬯᬡ᭞
ᬕᬶᬦᬯᬾᬦ᭄ᬬᬢᬾᬓᬦᬵᬯᬓ᭄ᬦ᭄ᬬᬯᬵᬦᬭ᭞
ᬘᬭᬶᬢᬦ᭄ᬬᬩᬜ᭄ᬘᬦᬯᬮᬶᬗ᭄ᬓᬸᬢᬦ᭄ᬢᬸᬳᬸ᭞
ᬭᬶᬳᬭᬾᬧ᭄ᬦ᭄ᬬᬬᬦ᭄ᬲ᭄ᬬᬗᬦᬫᬵᬃᬬ᭄ᬬᬭᬵᬓ᭄ᬱᬲ᭛

ᬢᭀᬩᬾᬤ᭄ᬤ᭄ᬭᬾᬲ᭄ᬲᬾᬤ᭄᭞
ᬳᬾᬤ᭄ᬯᬾᬲ᭄ᬦᭀᬢᬧ᭄ᬧᬾᬭᬶᬦ᭄ᬳᬶᬲ᭄ᬱᭀᬭ᭄ᬫᬲᬤᬾᬫᭀᬦ᭄᭛

ᬳᬦᬧᬗᬺᬗᭃᬗ᭄ᬓᬸᬢᬸᬯᬶᬯᬺᬢ᭄ᬢᬫᬵᬢ᭄ᬭᬬ᭞
ᬧᬯᬭᬄᬦᬶᬓᬂᬧᬶᬦᬓᬘᬵᬭᬭᬵᬓ᭄ᬱᬲ᭞
ᬯ᭄ᬯᬭᬭᬓ᭄ᬯᬯᬵᬦᬭᬓᬶᬦᭀᬦ᭄ᬫᬭᬷᬭ᭄ᬬᬓᬸ᭞
ᬦ᭄ᬤᬦᬲᬫ᭄ᬪᬯᬂᬧ᭄ᬭᬯᬕᬬᬦ᭄‌ᬬᬘᬵᬭᬓᬵ᭛

ᬇᬫ᭄ᬧᭀᬲ᭄ᬲᬶᬩ᭄ᬮᬾᬣᬢ᭄ᬳᬾᬯᭀᬸᬮ᭄‌ᬤ᭄ᬲᬾᬦ᭄ᬤᬫᭀᬦ᭄ᬓᬾᬬᬲ᭄ᬫᬾᬲ᭄ᬲᬾᬗᬾᬭ᭄᭛

ᬦ᭄ᬬᬯᬦᬾᬄᬤᬸᬫᬾᬳᬓᬸᬬᬲᬂᬲᬬᬾᬭᬶᬓᬵᬫ᭄᭞
ᬇᬓᬦᬂᬦᬶᬫᬶᬢ᭄ᬢᬲᬓᬢᬫ᭄ᬩᬬᬤ᭄ᬪᬸᬢ᭞
ᬉᬦᬶᬦᬶᬂᬫᬦᬸᬓ᭄ᬧᬟᬬᬓᭀᬫᬮᬲ᭄ᬯᬭ᭞
ᬦ᭄ᬤᬦᬶᬓᬵᬧᬶᬭᬓ᭄ᬯᬰᬸᬪᬤᬹᬢᬯᬵᬾᬓ᭄ᬢᬬ᭛

ᬦ᭄ᬤ᭄ᬬᬓᬸᬦᭂᬗᬦᬸᬂᬫᬸᬢᬸᬲᬦᬂᬲᬶᬦᬗ᭄ᬰᬬ᭞
ᬇᬓᬦ᭄ᬫᬾᬭᬶᬤᬡ᭄ᬟᬓᬵᬢᬷᬢᬭᬶᬂᬫᬤᭀᬄ᭞
ᬫᬳᭂᬍᬢ᭄ᬢᬲᬶᬓ᭄ᬕᬸᬦᬸᬗᬮᬲ᭄ᬚᬸᬭᬂᬢᬺᬩᬶᬲ᭄᭞
ᬧᬲ᭄ᬲᬶᬩ᭄ᬮᬾᬭᬿᬦᬾᬲ᭄᭛

ᬳᭀᬯ᭄‌ᬘᭀᬸᬮ᭄‌ᬤ᭄ᬫ᭄ᬬ᭄‌ᬩᬾᬮ᭄ᬯᬾᬤ᭄ᬭᬵᬫᬘᭀᬫᬾᬢᭀᬓ᭄ᬦᭀᬯᬮ᭄ᬮᬩᭀᬸᬢ᭄ᬣᬶᬲᬶᬲᭂᬟᭂᬗ᭄ᬓ᭄ᬯᬶᬗᬹᬦᬷᬦᬮᬧ᭄ᬦᬶᬭᬵᬯᬡ᭞
ᬢᭂᬫᬸᬢᬂᬕᬸᬦᬸᬂᬮ᭄ᬯᬳᬤᬍᬫ᭄ᬮᬯᬦ᭄ᬦᬮᬲ᭄᭞
ᬧᬟᬓᬧ᭄ᬯᬪᬷᬱᬡᬓᬩᬾᬳᬫᬵᬦᬸᬱ᭞
ᬅᬮᬶᬯᬢ᭄ᬢᬭᬶᬂᬢᬲᬶᬓᬲᬶᬂᬯᬶᬰᬵᬮᬬ᭛

ᬭ᭄ᬯᬚᬸᬕᬾᬓᬦᬵᬯᭂᬦᬗᬮᬶᬦ᭄ᬢᬗᭂᬦ᭄ᬢᬲᬶᬓ᭄᭞
ᬳ᭄ᬬᬗᬗᬶᬦ᭄ᬮᬯᬦ᭄ᬕᬭᬸᬟᬮᬾᬦᬢᬦ᭄ᬳᬦ᭞
ᬦ᭄ᬤ᭄ᬬᬢᬳᬾᬢᬸᬦᬶᬂᬯ᭄ᬭᬬᬸᬫᬭᬵᬢᭂᬓᬾᬭ᭄ᬬᬓᬸ᭞
ᬬᬫᬢᬂᬦ᭄ᬬᬩᬜ᭄ᬘᬦᬦᬶᬭᬵᬯᬡᬾᬓᬶᬳᬦ᭄᭛

ᬢᬶᬦᬵᬢᬲᬗ᭄ᬰᬬᬦᬶᬭᬾᬤᬍᬫ᭄ᬳᬢᬶ᭞
ᬫᬯᬶᬯᬾᬓᬯᬾᬢ᭄ᬦᬶᬭᬕᭂᬍᬫ᭄ᬩᬶᬦᬜ᭄ᬘᬦ᭞
ᬉᬫᬲᭃᬢᬲᬂᬧᬶᬦᬓᬤᬹᬢᬫᬵᬫ᭄ᬭᬸᬢᬶ᭞
ᬧ᭄ᬭᬡᬢᬵᬃᬧᬦᭂᬫ᭄ᬩᬳᬰᬶᬮᬵᬯᬭᬄᬲᬶᬭ᭛

ᬚᬬᬤᬾᬯᬶᬳᬬ᭄ᬯᬓᬶᬢᬲᬂᬲᬬᬾᬂᬫᬦᬄ᭞
ᬧᬯᬦᬵᬢ᭄ᬫᬚᬗ᭄ᬳᬸᬮᬸᬦᬶᬓᬾᬓᬶᬦᭀᬦ᭄ᬫᬭᬵ᭞
ᬦ᭄ᬭᬾᬧᬧᬸᬢ᭄ᬭᬭᬵᬫᬫᬓᬘᬵᬭᬓᬾᬗ᭄ᬳᬸᬮᬸᬦ᭄᭞
ᬮᬸᬫᬯᬤ᭄ᬳᬸᬭᬶᬧ᭄‌ᬦᬺᬧᬲᬸᬢᬵᬦᬳᬦ᭄‌ᬬᬤᭀᬦ᭄᭛

ᬤ᭄᭞
ᬅᬘ᭄ᬤᬾᬦᬺᬧᬲᬸᬢᬵᬭ᭄᭛

ᬫᬾᬲ᭄ᬲᬾᬗᬾᬃᬢᭀᬱᬶᬦ᭄ᬤᭀᬸᬢᬩᭀᬸᬢ᭄ᬬᭀᬸ᭛

ᬓᬳᬦᬵᬦ᭄ᬦᬭᬾᬦ᭄ᬤ᭄ᬭᬦᬺᬧᬧᬸᬢ᭄ᬭᬭᬵᬖᬯ᭞
ᬭᬶᬓᬦᬂᬕᬸᬦᬸᬂᬧ᭄ᬭᬢᬶᬢᬦᬵᬫᬫᬵᬮ᭄ᬬᬯᬵᬦ᭄᭞
ᬕᬶᬭᬶᬯᬶᬦ᭄ᬥ᭄ᬬᬬᬾᬓᬦᬓᬶᬤᬸᬮ᭄ᬦᬶᬓᬵᬧᬋ‌ᬵ᭞
ᬯ᭄ᬯᬭᬋᬱ᭄ᬬᬫᬹᬓᬕᬶᬭᬶᬮᭀᬃᬦ᭄ᬬᬢᬦ᭄ᬫᬤᭀᬄ᭛

ᬫᬵᬮ᭄ᬬᬯᬵᬦ᭄᭛

ᬯᬳᬸᬫᬾᬄᬧᬶᬢᬸᬂᬢᬩᭂᬳᬗᬹᬦᬶᬭᬶᬂᬓᬸᬍᬫ᭄᭞
ᬉᬫᬳᬲ᭄‌ᬗ᭄ᬳᬸᬮᬸᬦ᭄ᬢᭂᬓᬫᬲᬸᬓ᭄‌ᬭᬶᬓᬂᬢᬫᬦ᭄᭞
ᬭᬶᬲᭂᬟᭂᬂᬦᬶᬓᬂᬤᬰᬫᬸᬓᬵᬗᬸᬦᬸᬲ᭄ᬢᭂᬯᭂᬓ᭄᭞
ᬫᬳᬋᬧ᭄‌ᬗ᭄ᬳᬸᬮᬸᬦ᭄ᬧ᭄ᬯᬮᬸᬫᬕᬾᬬᬫᬧ᭄ᬭᬗ᭛

ᬤᬰᬫᬸᬔᬤ᭄ᬭᬾᬯ᭄‌ᬳᬶᬲ᭄ᬲ᭄ᬯᭀᬭ᭄ᬤ᭄᭞
ᬇᬯᬦ᭄ᬢᬾᬤ᭄ᬢᭀᬱᬶᬖ᭄‌ᬢ᭄ᬳᬶᬫᬶᬦ᭄ᬩᬢ᭄‌ᬢ᭄ᬮᬾ᭛

ᬇᬷᬯᬳᬸᬫᬾᬳᬸᬫᬗ᭄ᬲ᭄ᬯᬫᬗᬗᭂᬦ᭄ᬦᬗᭂᬦ᭄‌ᬗ᭄ᬳᬸᬮᬸᬦ᭄᭞
ᬭᬷᬯᭂᬄᬦᬶᬓᬂᬯ᭄ᬯᬗᬫᭂᬦᬂᬭᬶᬓᬂᬭᬡ᭞
ᬇᬓᬦᬂᬧᬓᭀᬦ᭄ᬪᬷᬱᬫᬬᬦ᭄ᬓᬲᬶᬥ᭄ᬥᬬ᭞
ᬬᬤᬸᬫᬾᬄᬗ᭄ᬳᬸᬮᬸᬦ᭄ᬯᬸᬭᬸᬗᬸᬫᬗ᭄ᬲ᭄ᬯᬫᬗ᭄ᬮᬕ᭄ᬫ᭄᭛

ᬱᬶᬖ᭄‌ᬢ᭄ᬳᬶᬫ᭄᭛

ᬯ᭄ᬯᬭᬫᬶᬢ᭄ᬭᬭᬵᬓᬤᬾᬯᬷ᭞
ᬲᬂᬲᬸᬕ᭄ᬭᬷᬯᬗᬭᬦ᭄ᬦᬶᬭ᭞
ᬭᬢᬸᬦᬶᬂᬯ᭄ᬭᬾᬰᬓ᭄ᬢᬶᬢᭂᬫᭂᬦ᭄᭞
ᬲᬶᬭᬓᬸᬫᭀᬦ᭄‌ᬗ᭄ᬳᬸᬮᬸᬦ᭄ᬤᬹᬢ᭄ᬫᬾ᭛

ᬉᬫᬳᬲ᭄‌ᬗ᭄ᬳᬸᬮᬸᬦᬦᬸᬲᬸᬧ᭄᭞
ᬭᬶᬓᬟᬢ᭄ᬯᬦᬸᬫᬾᬢ᭄ᬤᬾᬯᬷ᭞
ᬫᬫ᭄ᬭᬶᬄᬢᬗ᭄ᬳᬸᬮᬸᬦ᭄ᬫᬦᬶᬜ᭄ᬚᭀ᭞
ᬦ᭄ᬤᬢᬦ᭄ᬧᬗ᭄ᬕᬸᬄᬭᬶᬓᬂᬭᬚ᭄ᬬ᭛

ᬫᬓ᭄ᬯᬾᬄᬢᬵᬧ᭄ᬲᬭᬷᬓᬧᬗ᭄ᬕᬸᬄ᭞
ᬲᭂᬟᭂᬂᬭᬭᬵᬢᬫᬦᭀᬚ᭄ᬜ᭞
ᬮᬯᬦ᭄ᬭᬵᬓ᭄ᬱᬲᬫᬓᭂᬫᬶᬢ᭄᭞
ᬯᬶᬧᬭᬷᬢᬓᬩᬾᬄᬦᬶᬤ᭄ᬭ᭄ᬫᬾ᭛

ᬕ᭄ᬯᬃᬤ᭄ᬤᬾᬤ᭄ᬩ᭄ᬬ᭄‌ᬤᬾᬫᭀᬦ᭄ᬲ᭄‌ᬯ᭄ᬳᭀᬯᬾᬭᬾᬶᬦ᭄ᬤᬿᬧ᭄ᬲ᭄ᬮᬿᬧ᭄᭞
꧌‌ᬅᬲᬶᬱ᭄ᬣᬾᬬ᭄ᬯᬾᬭᬾᬸᬜ᭄ᬘᭀᬦ᭄ᬲ᭄ᬘ᭄ᬬᭀᬸᬲ᭄꧍᭛

ᬦᬭᬦᬵᬣᬭᬖᬸᬲᬸᬢ᭞
ᬕ᭄ᬮᬵᬦᬵᬓᬶᬗ᭄ᬓᬶᬂᬫᬗᭂᬦ᭄ᬤᬾᬯᬷ᭞
ᬯᬾᬢ᭄ᬦᬶᬗᬸᬦᭂᬂᬲᬶᬭᬵᬓᬸᬭᬷ᭞
ᬫᬢᬂᬦ᭄ᬬᬵᬓᭀᬦ᭄‌ᬗ᭄ᬳᬸᬮᬸᬦ᭄ᬤᬹᬢᬵ᭛

ᬇᬶᬦᬗᭂᬦ᭄ᬦᬗᭂᬦ᭄ᬦᬶᬭᬵᬓᬹᬂ᭞
ᬭᬶᬢᬦ᭄ᬧᬵᬃᬘ᭄ᬙᬬᬭᬶᬂᬤᬹᬢ᭞
ᬦ᭄ᬬᬢᬲᬶᬫ᭄ᬲᬶᬫ᭄ᬦᬶᬭᬵᬃᬧᬯᬾᬄ᭞
ᬦᬶᬭᬾᬗ᭄ᬳᬸᬮᬸᬦ᭄ᬘᬶᬳ᭄ᬦᬵᬤᭀᬦ᭄ᬬ᭛

ᬢᬸᬯᬶᬭᬵᬦ᭄ᬢᭂᬦ᭄ᬤᬾᬯᬶᬫᬓᬹᬂ᭞
ᬲᬂᬮᬓ᭄ᬱ᭄ᬫᬡᬰᭀᬓᬲᬶᬭ᭞
ᬫᬕ᭄ᬬᬵᬢᬲᬶᬭᬵᬦ᭄ᬧᬭᬵᬗ᭄ᬓᬾ᭞
ᬫᬵᬢ᭄ᬬᬦᬂᬭᬵᬯᬡᬵᬦ᭄ᬫᬹᬃᬓ᭄ᬓ᭛

ᬏᬮ᭄ᬲᭀᬬᭀᬸᬃᬬᭀᬸᬗᬾᬃᬩ᭄ᬭᭀᬣᬾᬭ᭄᭞
ᬧ᭄ᬭᬶᬜ᭄ᬘᬾᬮᬓ᭄ᬱ᭄ᬫᬡᬾᬲᬾᬘᬿᬤᬶᬗ᭄ᬮ᭄ᬬᬸᬧ᭄ᬲᬾᬢ᭄᭛

ᬳᬾᬩᬮᬯᬵᬦᬭᭀᬫᬟᬂ᭞
ᬫᬳᭃᬫ᭄ᬫᬓᭀᬮᬶᬳᬂᬰᬢ᭄ᬭᬸ᭞
ᬬᬫᬢᬂᬦ᭄ᬬᬦ᭄‌ᬤ᭄ᬤᬾᬯᬶᬢᬗ᭄ᬳᬾᬭ᭄᭞
ᬳᬬ᭄ᬯᬕ᭄‌ᬬ᭄ᬫ᭄ᬭᬵᬓ᭄ᬱᬦ᭄ᬳᬸᬭᬶᬧ᭄ᬢ᭛

ᬱᭀᬭᬾᬧ᭄ᬮᬾᬲᬾᬯᬿᬢ᭄᭞
ᬤᭀᬦᭀᬢ᭄ᬩᬾᬶᬫ᭄ᬧᬢ᭄ᬬᬾᬦ᭄ᬢ᭄᭞
ᬮᭁᬓᬱ᭄ᬝᬾᬃᬬᭀᬸᬃᬮᬶᬱᬾ᭛

ᬫᬢᬓᬸᬢ᭄ᬢᬗ᭄ᬳᬸᬮᬸᬦ᭄ᬗᬹᬦᬶ᭞
ᬲᭂᬟᭂᬂᬢᬫᭀᬚᬭᬶᬂᬫᬹᬃᬓ᭄ᬓ᭞
ᬬᬸᬓ᭄ᬢᬶᬧᬸᬯᬶᬄᬩᬶᬱᬢᭂᬫᭂᬦ᭄᭞
ᬍᬧᬲ᭄‌ᬭᬶᬂᬭᬵᬓ᭄ᬱᬲᬤᬸᬱ᭄ᬝ᭛

ᬤᬾᬫᭀᬦ᭄᭛

ᬦᬶᬬᬢᬂᬭᬵᬯᬡᬧᭂᬚᬄ᭞
ᬤᬾᬰ᭄ᬭᬷᬭᬵᬫᬭᬶᬂᬧᬮᬕᬦ᭄᭞
ᬧ᭄ᬭᬵᬡᬦ᭄ᬬᬧᬦᬳᬸᬭᬦ᭄ᬬ᭞
ᬤᭀᬱᬦ᭄ᬬᬦ᭄ᬫᬵᬮᬧ᭄‌ᬭᬶᬤᬾᬯ᭄ᬭ᭄᭛

ᬫᬯᭂᬓᬲᬫᬳᬵᬤᬾᬯᬷ᭞
ᬭᬶᬲᬶᬭᬲᬂᬭᬖᬸᬲᬸᬢ᭞
ᬧᭂᬧᭃᬗᭂᬦ᭄ᬢᬬᬦᬶᬓᬦᬂ᭞
ᬫᬓᭂᬫᬶᬢ᭄‌ᬬᬳᬸᬯᬸᬲ᭄ᬮᬸᬗ᭄ᬳᬵ᭛

ᬬ᭄‌᭛

ᬯ᭄᭞
ᬯᬭᬾᬦᭀᬢ᭄ᬳᬾᬭᬾᬦ᭄‌ᬬ᭄ᬫᭀᬭᬾ᭛

ᬓᬸᬦᬂᬲᬶᬭᬭᬵᬓᬤᬾᬯᬷ᭞
ᬓᬯᭂᬓᬲ᭄‌ᬭᬶᬓᬂᬫᬵᬮ᭄ᬬᬯᬵᬦ᭄᭞
ᬲᬵᬢᬸᬲ᭄ᬢᬳᬸᬦᬶᬓᬦᬂᬯᬾ᭞
ᬲᭀᬯᬾᬲᭀᬯᬾᬯᬾᬢ᭄ᬦᬶᬭᬵᬕ᭄ᬬᬵᬫ᭄᭛

ᬦᬵᬮᬶᬂᬦᬶᬭᬲᬂᬳᬦᬹᬫᬷᬦ᭄᭞
ᬤᬾᬯᬷᬲᬷᬢᬵᬲᬶᬭᬵᬰ᭄ᬙᬃᬬ᭄ᬬ᭞
ᬭᬸᬫᭂᬗᭃᬧᬯᬭᬳᬶᬲᬂ᭞
ᬫᬭᬸᬢ᭄ᬲᬸᬢᬳᬃᬱᬘᬶᬢ᭄ᬢ᭛

ᬳᬾᬧᬯᬦᬵᬢ᭄ᬫᬚᬢᬗ᭄ᬲᭃ᭞
ᬢᬸᬱ᭄ᬝᬵᬫ᭄ᬩᭂᬓ᭄ᬯᬶᬤᬾᬦ᭄ᬢᬤᬹᬢ᭞
ᬘᬹᬟᬵᬫᬡᬶᬗ᭄ᬓᬸᬬᬢᬾᬓᬶ᭞
ᬯᭂᬳᬓᭂᬦᬭᬶᬲᬂᬭᬵᬫ᭛

᭐ᬳᬾᬬ᭄‌ᬧᬯᬦᬵᬢ᭄ᬫᬚ᭞
ᬲ᭄ᬢᬾᬧ᭄ᬱᭀᬃᬯ᭄ᬯᬭ᭄ᬤ᭄‌ᬇ‌ᬅᬫ᭄‌ᬳᬧ᭄ᬧ᭄ᬬ᭄‌ᬣᬢ᭄ᬬᭀᬸᬯᬾᬭᬾᭀᬃᬤ᭄ᬤᬾᬭᬾᬤ᭄ᬢᭀᬮᬯᬦ᭄ᬢᬭᬾᬓᬗ᭄ᬓᬸᬯᬦᬾᬄ᭞
ᬘᬶᬳ᭄ᬦᬗ᭄ᬓᬸᬫᬮᬭᬫᭀᬦᭂᬂ᭞
ᬬᬢᬯᬯᬦᬶᬓᬶᬤᬾᬦ᭄ᬢ᭞
ᬲᬶᬦᬹᬗᬓᭂᬦᬶᬲᬂᬭᬵᬫ᭛

ᬇᬢ᭄ᬢᭀᬭᬵᬫ᭛

ᬫ᭄ᬯᬂᬢᬗ᭄ᬕᬸᬳᬶᬲᬶᬭᬦᬶᬳᬦ᭄᭞
ᬫᬗᬦᬵᬢᬸᬭ᭄ᬯᬳᬬ᭄ᬯᬵᬓᬹᬂ᭞
ᬢᬬᬲᭀᬓᬗ᭄ᬯᬂᬫᬗᬭᬂ᭞
ᬗ᭄ᬳᬸᬮᬸᬦ᭄ᬳᬸᬯᬸᬲ᭄‌ᬯ᭄ᬭᬸᬄᬭᬶᬤᭀᬦ᭄ᬬ᭛

ᬦᬳᬦ᭄ᬢᭀᬚᬃᬫᬳᬵᬤᬾᬯᬷ᭞
ᬢᬦ᭄ᬲᬦ᭄ᬤᬾᬳᬫᬦᬄᬦᬶᬭ᭞
ᬢᬸᬫᭀᬦ᭄ᬲᬶᬫ᭄ᬲᬶᬫ᭄ᬦᬶᬭᬂᬭᬵᬫ᭞
ᬬᬤᬸᬫᬾᬄᬲᬶᬭᬦᬶᬰ᭄ᬘᬬ᭛

ᬫᬭᬸᬢ᭄ᬲᬸᬢᬲᬶᬭᭀᬫᬗ᭄ᬲᭃ᭞
ᬫᬡᬶᬓ᭄‌ᬬᬢᬾᬓᬢᬶᬦᬗ᭄ᬕᬧ᭄᭞
ᬫᬗᬜ᭄ᬚᬮᬶᬲᬶᬭᬵᬦᭂᬫ᭄ᬩᬄ᭞
ᬫᬤᭂᬕ᭄ᬢᬲᬶᬭᬰᬷᬖ᭄ᬭᬬ᭛

ᬫᬦᬄᬦᬶᬭᬲᬳᬃᬱᬵᬢᬄ᭞
ᬳᬸᬯᬸᬲ᭄ᬢᬸᬫᭂᬫᬸᬭᬶᬤᬾᬯᬷ᭞
ᬯᬶᬲᬵᬢᬫᬗᭂᬦᬗᭂᬦ᭄᭞
ᬢᬲᬶᬭᬭᬶᬲᬓᬫᬦ᭄ᬢ᭄ᬬᬦ᭄᭛

ᬱᭀᬭᬯ᭄ᬳᬶᬮᬾᬢᭀᬣᬶᬦ᭄ᬓ᭄᭛

ᬦᬶᬳᬦ᭄ᬧᬶᬦᬸᬚᬶᬦᬶᬂᬤᬹᬢ᭞
ᬇᬓᬂᬢᬸᬫᭂᬫ᭄ᬯᬭᬶᬤᭀᬦ᭄ᬬ᭞
ᬅᬫ᭄ᬤᬾᬢᬬᬲᬵᬬᬰᬦ᭄ᬬ᭞
ᬅᬦᬸᬂᬢᬗᬤ᭄ᬪᬸᬢᬘᬶᬳ᭄ᬦᬵ᭛

ᬳᬸᬯᬸᬲ᭄ᬢᬬᬵᬓᬹᬫᬗ᭄ᬕᬸᬄ᭞
ᬭᬶᬲᬶᬭᬂᬚᬦᬓᬧᬸᬢ᭄ᬭᬷ᭞
ᬦ᭄ᬤᬢᬦ᭄ᬳᬦᬬᬯᬦᬾᬳᬦ᭄᭞
ᬅᬦᬸᬗᬬᬲᬵᬬᬰᬗ᭄ᬓ᭄ᬯ᭛

ᬅᬰᭀᬓᬯᬦᬬᬢᬾᬓᬶ᭞
ᬢᬫᬦᬢᬶᬰᬬᬭᬶᬂᬮ᭄ᬯᬵ᭞
ᬬᬢᬾᬓᬶᬭᬪᬲᬦᬗ᭄ᬓ᭄ᬯ᭞
ᬓᬬᬸᬦ᭄ᬬᬬᬢᬰᬷᬃᬡ᭄ᬦᬦᭂᬦ᭄᭛

ᬣᬶᬲᬰᭀᬓᬕᬃᬤ᭄ᬤᬾᬦᬶᬲᬮᬃᬕ᭄ᬕᬾᬕᬃᬤ᭄ᬤᬾᬦ᭄᭛

ᬇᬯᬶᬮ᭄‌ᬮ᭄ᬤᬾᬲ᭄ᬢ᭄ᬭᭀᬬᬶᬢ᭄ᬩ᭄ᬬ᭄‌ᬲ᭄ᬫᬲ᭄ᬳᬶᬂᬤᭀᬯ᭄ᬦ᭄ᬣᬾᬢ᭄ᬭᬿᬲ᭄᭛

ᬬᬤᬶᬬᬦ᭄ᬳᬦᬫᬲᭂᬗ᭄ᬳᬶᬢ᭄᭞
ᬬᬢᬾᬓᬦᬮᬕᬦᬗ᭄ᬓ᭄ᬯ᭞
ᬧᬾᬚᬄᬧ᭄ᬯᬾᬓᬬᬤᬾᬗ᭄ᬓᬸ᭞
ᬬᬰᬗ᭄ᬓᬸᬢᬸᬯᬶᬬᬯᬺᬤ᭄ᬥ᭄ᬬ᭛

ᬟ᭄ᬱ᭄ᬣᬾᬭᬾᬭᬾᬤᬾᬫᭀᬦ᭄ᬲ᭄‌ᬯ᭄ᬳᭀᬩᬾᬘᭀᬫᬾᬗ᭄ᬭ᭄ᬬ᭄᭞
ᬇᬯᬶᬮ᭄‌ᬮ᭄ᬜ᭄ᬖ᭄‌ᬢ᭄ᬣᬾᬫ᭄᭛

ᬇᬯᬶᬮ᭄‌ᬮ᭄ᬓᬶᬮ᭄‌ᬮ᭄ᬣᬾᬫ᭄᭞
ᬲᭀᬣᬢ᭄ᬫ᭄ᬬ᭄‌ᬫᬾᬭᬶᬢ᭄ᬲ᭄ᬯᬶᬮ᭄ᬮᬶᬜ᭄ᬘ᭄ᬭᬾᬲᬾ᭛

ᬅᬣᬳᬸᬯᬸᬲ᭄ᬦᬶᬭᬫᬵᬗᭂᬦᬗᭂᬦ᭄ᬫᬤᭂᬕ᭄᭞
ᬭᬪᬲᬢᬂᬓᬬᬸᬭᬵᬫ᭄ᬬᬭᬶᬓᬂᬢᬫᬦ᭄᭞
ᬲ᭄ᬬᬧᬢᬭᬵᬓ᭄ᬱᬲᬯᬵᬦ᭄ᬬᬫᬲᭃᬳᬸᬯᬸᬲ᭄᭞
ᬧᬧᬕᬓᭂᬦ᭄ᬢᬲᬶᬫᬵᬭᬸᬢᬶᬮᬶᬂᬦᬶᬭ᭛

ᬫ᭄ᬕᬵᬫ᭄ᬭᬸᬢᬶᬮ᭄ᬳᬾᬲᬿᬤ᭄᭛

ᬧ᭄ᬭᬘᬮᬶᬢᬧᬸᬱ᭄ᬧᬦᬶᬂᬓᬬᬸᬭᬸᬭ᭄ᬯᬷᬲᬭᬶᬦ᭄ᬬᬬᬫᭂᬍᬓ᭄ᬓᬤᬶᬧ᭄ᬯᬬᬓᬸᬓᬸᬲ᭄᭞
ᬓᬮᬯᬦᬶᬓᬂᬧᬮᬵᬰᬢᬸᬫᬶᬩᬵᬲᭂᬓᬃᬦ᭄ᬬᬬᬫᬩᬵᬗᬓᭂᬦ᭄ᬳᬸᬤᬦᬧᬸᬯ᭄ᬬ᭄᭞
ᬇᬩᬾᬓᬦᬶᬓᬂ‌ᬍᬫᬄᬓᬤᬶᬤᬶᬮᬄᬦ᭄ᬬᬭᬶᬂᬧ᭄ᬭᬮᬬᬓᬵᬮᬪᬷᬱᬡᬓᬢᭀᬦ᭄᭞
᭞
ᬉᬭᬸᬓᭂᬦᬮᬾᬦ᭄ᬓᬶᬤᬂᬫᬲᬲᬭᬦ᭄ᬓᬤᬶᬧ᭄ᬯᬫᬢᬓᬸᬢᬶᬦᬦᭀᬦ᭄ᬳᬸᬤᬦᬧᬸᬬ᭄᭛

ᬦᬯᬫᬲ᭄ᬲᬃᬕ᭄ᬕᬳ᭄

ᬅᬣᬭᬶᬲᭂᬟᭂᬂᬦ᭄ᬬᬵᬜ᭄ᬘᬮᬶᬢᬦᬦᬵᬭᬹᬕ᭄᭞
ᬓᬬᬸᬦᬶᬓᬗᬸᬤ᭄ᬬᬵᬦᬯᬦᬬᬰᬷᬃᬡ᭄ᬦ᭞
ᬫᬓᬧᬭᬧᬮ᭄ᬧᬵᬂᬦ᭄ᬬᬬᬧᬟᬲᬾᬫ᭄ᬧᬮ᭄᭞
ᬫᬦᬸᬓᬸᬫᬶᬩᭂᬃᬖᬹᬃᬡ᭄ᬦᬶᬢᬧᬟᬓᬕ᭄ᬬᬢ᭄᭛

ᬇᬓᬗᬓᭂᬫᬶᬢ᭄ᬓᬵᬤ᭄ᬪᬸᬢᬲᬳᬦᬦ᭄ᬬ᭞
ᬤᬤᬶᬫᬮᬬᬹᬭᬶᬂᬦᬕᬭᬧᬭᬦ᭄ᬬ᭞
ᬢᬾᬓᬬᬦᬶᬓᬂᬭᬵᬚ᭄ᬬᬧᬟᬫᬦᭂᬫ᭄ᬩᬄ᭞
ᬭᬶᬲᬸᬓᬸᬦᬶᬭᬂᬭᬵᬯᬡᬤᬤᬶᬫᭀᬚᬭ᭄᭛

ᬢᬸᬫᬟᬳᬲᭀᬚᬃᬲᬸᬭᬭᬶᬧᬸᬦᬵᬣ᭞
ᬯ᭄ᬯᬭᬬᬫᬳᬵᬯᬵᬦᬭᬵᬯᬫᬵᬦ᭞
ᬭᬸᬫᬩᬰᬗᬸᬤ᭄ᬬᬵᬦᬯᬦᬦᬦᬷᬭᬹᬕ᭄᭞
ᬅᬯᬸᬢᭂᬫᬳᬦ᭄ᬬᬂᬓᬸᬲᬸᬫᬯᬶᬘᬶᬢ᭄ᬭ᭛

ᬇᬓᬦᬤᬗᬹᬤᬾᬯᬢᬢᬸᬯᬶᬫᬢ᭄ᬯᬂ᭞
ᬓᬶᬫᬸᬢᬾᬓᬂᬫᬵᬦᬸᬱᬧᬟᬪᬓ᭄ᬢᬶ᭞
ᬢᬢᬦᬸᬚᬋᬦ᭄‌ᬯ᭄ᬭᬾᬥᬫᬬᬢᬶᬃᬬ᭄ᬬᬓ᭄᭞
ᬓᬶᬫᬧᬶᬫᭂᬦᬾᬯᬵᬦᬭᬬᬢᬦᬢ᭄ᬯᬂ᭛

ᬤᬶᬦᬓᬭᬢᬷᬓ᭄ᬱ᭄ᬡᬵᬫᬦᬲᬶᬢᭂᬗᬄᬗ᭄ᬯᬾ᭞
ᬓᬤᬶᬢᬦᬢᬶᬲ᭄ᬗᬵᬢᬶᬰᬬᬬᬢᬷᬓ᭄ᬱ᭄ᬡ᭞
ᬢᭂᬓᬭᬶᬢᬫᬦ᭄ᬦᬵᬣᬢᬦᬧᬦᬲ᭄‌ᬬ᭞
ᬤᬸᬫᬤᬓᬢᬶᬲ᭄ᬢ᭄ᬯᬂᬦ᭄ᬬᬫᬓᬤᬾᬬ᭛

᭛

ᬳᬦᬢᬳᬗᬶᬂᬲᬾᬟᬸᬗᬢᬶᬰᬬᬾᬂᬤᬺᬲ᭄᭞
ᬓᬬᬸᬓᬳᬯᬵᬤᬾᬦ᭄ᬬᬧᬟᬋᬩᬄᬭᬹᬕ᭄᭞
ᬢᭂᬓᬬᬭᬶᬗᬸᬤ᭄ᬬᬵᬦᬫᬭᬶᬬᬫᬵᬤᬺᬲ᭄᭞
ᬅᬮᬳᬢᬓᬸᬢ᭄ᬓᭀᬫᬮᬢᬕᬢᬶᬦ᭄ᬬ᭛

᭛

ᬯᬸᬮᬦᬯᭂᬮᬹᬧᬹᬃᬡ᭄ᬦᬫᬬᬳᬦᬗ᭄ᬓᬵ᭞
ᬭᬶᬓᬗᬫᬯᬵᬲ᭄ᬬᬵᬢᬸᬯᬶᬢᬬᬫᬵᬯ᭄ᬕᬵ᭞
ᬲᬢᬢᬢᬦᬗ᭄ᬮᬸᬄᬫᬗᬸᬭᬸᬕᬶᬢᬾᬚ᭞
ᬲᬸᬫᬸᬮᬸᬳᬶᬗᬸᬤ᭄ᬬᬵᬦᬯᬦᬕᬯᬾᬦ᭄ᬬ᭛

᭛

ᬓᬣᬫᬧᬶᬫᬗ᭄ᬓᬾᬮᬮᬸᬯᬶᬧᬭᬷᬢ᭞
ᬯ᭄ᬭᬬᬥᬫᬚᬵᬢᬶᬦ᭄ᬬᬢᬸᬯᬶᬢᬦᬢ᭄ᬯᬂ᭞
ᬦᬶᬬᬢᬢᬫᬦ᭄ᬪᬸᬧᬢᬶᬬᬢᬰᬶᬃᬡ᭄ᬦ᭞
ᬤᬤᬶᬢᬯᬫᬵᬦᬵᬢ᭄ᬳᭂᬦᭂᬗᬓᭂᬦᬂᬯ᭄ᬭᬾ᭛

ᬮᭀᬯ᭄‌ᬘ᭄ᬮᬲ᭄ᬲ᭄ᬳᬲ᭄ᬦᭀᬭᬾᬲ᭄ᬧᬾᬘ᭄ᬢ᭄᭛

ᬇᬢᬶᬲ᭄‌ᬘ᭄ᬮᬾᬃᬣᬢ᭄ᬫ᭄‌ᬬ᭄ᬮᭀᬭ᭄ᬤ᭄᭐ᬲ᭄ᬕᬃᬤ᭄ᬤᬾᬦ᭄ᬯᬶᬮ᭄‌ᬮ᭄ᬩᬾᬤᬾᬲ᭄ᬢ᭄ᬭᭀᬬᬾᬤ᭄᭛

ᬅᬣᬭᬶᬳᬸᬯᬸᬲ᭄ᬦᬶᬂᬫᬓᭂᬫᬶᬢᬦᭂᬫ᭄ᬩᬄ᭞
ᬤᬰᬫᬸᬔᬲᬓ᭄ᬭᭀᬥᬲᬶᬭᬓᬩᬵᬗᬦ᭄᭞
ᬤᬤᬷᬦᬢᬕ᭄ᬭᬵᬓ᭄ᬱᬲᬩᬮᬫᬗ᭄ᬲ᭄ᬯ᭞
ᬫᭂᬚᬳᬦᬲᬂᬫᬵᬭᬸᬢᬲᬸᬢᬤᭀᬦ᭄ᬬ᭛

ᬧᬟᬬᬫᬤᭂᬕ᭄ᬲᬵᬢᬸᬲᬶᬯᬸᬲᬾᬦᬤ᭄ᬥ᭞
ᬧᬭᬰᬸᬮᬶᬧᬸᬂᬔᬟ᭄ᬕᬬᬯᬶᬦᬯᬦ᭄ᬬ᭞
ᬧᬮᬸᬧᬮᬸᬮᬗ᭄ᬓᬧ᭄ᬯᬢᬸᬮᬯᬦᬸᬫ᭄ᬩᬦ᭄᭞
ᬬᬯᬶᬦᬯᬦᬶᬂᬯᬶᬭᬧᬋᬗᬸᬫᬗ᭄ᬓᬢ᭄᭛

ᬢᬾᬓᬬᬭᬶᬗᬸᬤ᭄ᬬᬵᬦᬧᬟᬬᬫᬳ᭄ᬬᬵ᭞
ᬓᬤᬶᬢᬕᬾᬋᬄᬖᬹᬃᬡ᭄ᬦᬶᬢᬬᬕᬸᬫᭂᬦ᭄ᬢᭂᬭ᭄᭞
ᬧᬯᬦᬲᬸᬢᬓ᭄ᬭᭀᬥᬯᬤᬦᬳᬸᬫᬺᬂ᭞
ᬚᬮᬤᬲᬶᬲᬫ᭄ᬩᬃᬢ᭄ᬢᬓᬚᬸᬕᬫᭀᬦᬶ᭛

ᬲᬳᬩᬮᬢᬂᬭᬵᬓ᭄ᬱᬲᬓᬳᬭᬦ᭄ᬮ᭄ᬯᬄ᭞
ᬢᭂᬓᬕᬸᬫᬸᬭᬸᬄᬖᭀᬭᬓᬤᬶᬲᭂᬟᭂᬂᬯᬵᬫᬄ᭞
ᬧᬯᬦᬲᬸᬢᬵᬗ᭄ᬓᭂᬦ᭄ᬚᬮᬥᬶᬲᬸᬥ᭄ᬭ᭄ᬭ᭞
ᬧ᭄ᬭᬢᬶᬤᬶᬦᬢᬂᬯᬵᬄᬢᭂᬓᬭᬶᬬᬢᬦ᭄ᬲᭃᬓ᭄᭛

ᬣᬾᬤᬾᬫᭀᬦ᭄ᬲ᭄ᬯᬶᬣ᭄ᬣᬾᬶᬃᬢ᭄ᬭᭁᬧ᭄ᬲ᭄ᬯᬾᬭᬾᬮᬶᬓᬾᬭ᭄ᬬᬾᬭ᭄᭞
ᬘᭀᬫᬶᬂ‌ᬘ᭄ᬮᭀᬲᬾᬭ᭄᭞
ᬣᬸᬦ᭄ᬤᬾᬭᬶᬗ᭄ᬱ᭄ᬮᭁᬤ᭄ᬲ᭄ᬭᬾᬙᬾᬤᬶᬢᬿᬭ᭄ᬬ᭄ᬤᬬ᭄᭞
ᬇᬢ᭄ᬯᭀᬸᬮ᭄‌ᬤ᭄ᬦᭀᬢ᭄ᬩᬾᬘᭀᬫᬾᬱᬸᬮ᭄ᬮ᭄᭛

ᬩᬩᬳᬦᬶᬗᬸᬤ᭄ᬬᬵᬦᬯᬦᬬᬫᬵᬯᬵᬦ᭄᭞
ᬳᬦᬓᬢᬷᬫᬂᬕᭂᬂᬦ᭄ᬬᬲᬢᬓᬸᬭᬂᬢ᭄ᬯᬲ᭄᭞
ᬤᬤ᭄ᬬᬸᬫᬦᬾᬓ᭄ᬲᬗᬦᬶᬮᬲᬸᬢᬗ᭄‌ᬓ᭄ᬫ᭄᭞
ᬳᬸᬫᬋᬧᬓᭂᬦ᭄ᬭᬵᬓ᭄ᬱᬲᬩᬮᬫᬵᬗ᭄ᬲᭃ᭛

ᬧᬟᬬᬢᬸᬫᬡ᭄ᬟᭂᬫ᭄ᬳᬦᬢᬳᬸᬫᬡ᭄ᬟᭂᬫ᭄᭞
ᬳᬦᬫᬗᬭᬸᬕ᭄ᬭᭀᬤ᭄ᬭᬧᬟᬢᬸᬫᭂᬗ᭄ᬳᬵ᭞
ᬯᬸᬕᬭᬶᬳᬶᬮᬂᬬᬾᬓᬫᬓᬳᬮᬶᬦ᭄ᬢᬂ᭞
ᬳᬦᬫᬫᬦᬄᬮᬾᬦ᭄ᬫᬦᬸᬮᬶᬕᬶᬫᬡ᭄ᬟᬸᬓ᭄᭛

ᬓᬫᬓᬳᬮᬶᬦ᭄ᬢᬂ꧌‌ᬇ᭛

᭑᭔ᬘ᭄꧍ᬢᭀᬢᬸᬗ᭄ᬕᬮ᭄꧌‌ᬇ᭛

᭑᭕ᬤ᭄꧍ᬯ᭄ᬳᬶᬙᬶᬲ᭄ᬱᭀᬸᬦ᭄‌ᬤ᭄ᬩᬘ᭄ᬓᬶᬦ᭄ᬲᬾᬃᬢ᭄ᬢᬾᬤᬶᬦᬶ᭛

᭑᭗᭛

ᬣᬾᬤᬾᬫᭀᬦ᭄ᬲᭀᬮ᭄ᬤ᭄ᬬᬾᬃᬱ᭄ᬯᬾᬭᬾᬢᬓᬶᬂᬧᭀᬲᬶᬢ᭄ᬬᭀᬦ᭄ᬲ᭄᭞
ᬲᭀᬫᬾᬯᬾᬭᬾᬲ᭄ᬕ᭄ᬯᬢ᭄ᬢᬶᬂ᭞
ᬲᭀᬫᬾᬯᬾᬭᬾᬶᬓᬦᬓᬩᬾᬄᬢᬦ᭄ᬳᬦᬫᬗᬦᬶᬗ᭄ᬓᬵᬫ᭄᭞
ᬫᬓᬧᬍᬬᭃᬳ᭄ᬭᬸᬯᬸᬕᬭᬶᬓᬯᬗ᭄ᬲᬸᬮ᭄᭞
ᬅᬭᬸᬕᬧᬸᬧᬸᬕ᭄ᬓᬧ᭄ᬯᬓᬧᭂᬮᬸᬓᬵᬧᭂᬲ᭄᭞
ᬯᬸᬮᬸᬦᬶᬭᬢᬸᬗ᭄ᬕᬮ᭄ᬢᬸᬯᬶᬢᬬᬲᬶᬗ᭄ᬲᬮ᭄᭛

ᬳᬦᬢᬓᬬᬹᬘᬦ᭄ᬤᬦᬫᬤᬯᬵᬕᭃᬂ᭛

ᬧᬟᬬᬲᬓᭀᬮ᭄ᬕᭃᬂᬦ᭄ᬬᬫᬮᬸᬭᬸᬲᬢ᭄ᬯᬲ᭄᭞
ᬬᬢᬟᬶᬦᬯᬸᬢ᭄ᬲᬂᬧ᭄ᬭᬯᬕᬳᬦᬹᬫᬵᬦ᭄᭞
ᬧᬫᬮᬸᬦᬶᬭᬾᬂᬯ᭄ᬯᬶᬮ᭄ᬫᬢᬶᬬᬓᬭᬶᬗ᭄ᬓᭂᬮ᭄᭛

ᬣᬾᬤᬾᬫᭀᬦ᭄ᬲ᭄᭞
ᬯ᭄ᬳᭀᬯᬾᬭᬾᬓᬶᬮ᭄ᬮᬾᬤ᭄᭞
ᬯᬶᬣ᭄ᬣᬾᬶᬃᬩᭀᬤ᭄ᬬᬾᬲ᭄ᬘ᭄ᬭᬸᬫ᭄‌ᬩ᭄ᬮᬶᬂ᭛

ᬳᬦᬲᬸᬫᬶᬭᬢ᭄ᬭᬵᬄᬦ᭄ᬬᬮᬯᬦᬸᬢᭂᬓ᭄ᬦ᭄ᬬ᭞
ᬫᬓᬓᭂᬋᬧᭂᬓ᭄ᬓᬧ᭄ᬯᬋᬫᭂᬓᬶᬕᬵᬦ᭄ᬬ᭞
ᬓᬕᬸᬮᬶᬗᬶᬓᬂᬯ᭄ᬯᬶᬮ᭄ᬧᬶᬦᬮᬸᬕᬸᬮᬹᬦ᭄ᬬ᭞
ᬫᬗᬸᬢᬳᬓᭂᬦ᭄ᬭᬵᬄᬫᬢᬶᬓᬕᬸᬮᬶᬫ᭄ᬧᬂ᭛

ᬳᬦᬲᬶᬧᬶᬲᬶᬫ᭄ᬧᬶᬃᬲᬨᬮᬫᬫᬹᬓ᭞
ᬧ᭄ᬭᬶᬳᬯᬓᬗᬶᬗ᭄ᬓᬶᬲ᭄ᬮᬸᬫᬓᬸᬭᬸᬫᬸᬗ᭄ᬓᬸᬂ᭞
ᬇᬓᬦᬗᬸᬫᬡ᭄ᬟᭂᬫ᭄ᬧᬟᬬᬓᬳᬡ᭄ᬟᭂᬫ᭄᭞
ᬧᬶᬦᬮᬸᬧᬶᬲᬦ᭄ᬲᬹᬳᬶᬓᬦᬧᬸᬧᬹᬦ᭄ᬬ᭛

ᬲ᭄ᬢ᭄ᬭᭀᬓᬾ᭛

ᬳᬦᬓᬩᬸᬩᬢ᭄ᬩᭂᬦ᭄ᬢᬶᬲᬶᬓᬯᭂᬢᭂᬂᬦ᭄ᬬ᭞
ᬧᬟᬬᬢᭂᬟᬲ᭄ᬭᭀᬤ᭄ᬭᬫᭂᬢᬹᬲᬸᬲ᭄ᬦ᭄ᬬ᭞
ᬇᬓᬗᬮᬭᬲ᭄ᬬᬵᬮᬭᬓᬧᬮᬶᬡ᭄ᬟᭂᬲ᭄᭞
ᬧᬶᬦᬮᬸᬮᬭᬲ᭄ᬦ᭄ᬬᬵᬦ᭄ᬓᬧᬮᬸᬯᭂᬳᬂᬦ᭄ᬬ᭛

ᬑᬣᬾᬃᬤᬾᬫᭀᬦ᭄ᬲ᭄ᬯᬾᬭᬾᬲ᭄ᬢ᭄ᬭᬸᬘ᭄‌ᬓ᭄ᬩ᭄ᬬ᭄‌ᬳᬶᬲ᭄ᬢᬿᬮᭀᬦ᭄ᬣᬾᬶᬃᬲ᭄ᬢᭀᬫᬙ᭄᭞
ᬯ᭄ᬳᬶᬙ᭄ᬯᬾᬭᬾᬢᭀᬭ᭄ᬦᬸᬧᬦ᭄‌ᬤ᭄ᬣᬾᬶᬭᬶᬦ᭄ᬢᬾᬲ᭄ᬢᬶᬦᬾᬲᬶᬲ᭄ᬲ᭄ᬯᬾᬤ᭄ᬳᭀᬃᬭᬶᬱ᭄ᬬᬶᬗ᭄ᬮ᭄ᬬ᭄᭛

ᬣᭀᬲᬾᬃᬫ᭄ᬫᬾᬤ᭄ᬯᬶᬣ᭄ᬩᭀᬯ᭄ᬲ᭄ᬯᬾᬭᬾᬯᬾᬃᬭᬸᬦ᭄᭞
ᬅᬲ᭄ᬣᬾᬶᬃᬩᭀᬯ᭄ᬲ᭄ᬯᬾᬭᬾᬳᬶᬢ᭄᭞
ᬣᬾᬶᬃᬚᬯ᭄ᬲ᭄ᬯᬾᬭᬾᬲ᭄ᬫᬲ᭄ᬳᬾᬤ᭄᭛

ᬳᬦᬢᬯᬦᬾᬄᬯ᭄ᬯᬶᬮ᭄ᬯᭂᬤᬶᬯᭂᬤᬶᬳᬷᬦ᭞
ᬬᬢᬾᬦᬸᬲᬷᬲᬦ᭄ᬧᬯᬦᬲᬸᬢᬵᬤᬺᬲ᭄᭞
ᬓᭂᬦᬯᬮᬓᬂᬦ᭄ᬬᬵᬦ᭄ᬧᬶᬦᬮᬸᬓᬭᬗ᭄ᬓᬂ᭞
ᬫᬯᬸᬗᬸᬭᬸᬫᭂᬗ᭄ᬓᭂᬂᬮᬸᬫᬓᬸᬭᬸᬫᬸᬦ᭄ᬓᬸᬂ᭛

ᬣᬾᬭᬾᬯᬾᬭᬾᬮ᭄ᬲᭀᬘᭀᬯᬃᬤ᭄‌ᬤ᭄ᬮ᭄ᬬ᭄‌ᬤᬾᬫᭀᬦ᭄ᬲ᭄᭞
ᬯ᭄ᬳᭀᬯᬾᬭᬾᬱ᭄ᬭᬿᬤᬦ᭄ᬤ᭄ᬭᬦᬯᬬ᭄᭛

ᬣᬾᬬ᭄ᬯᬾᬭᬾᬯᬶᬘ᭄‌ᬓ᭄ᬮ᭄ᬬ᭄‌ᬙᬲᬾᬤ᭄ᬩ᭄ᬬ᭄‌ᬧᬯᬦᬲᬸᬢ᭞
ᬳᬶᬲ᭄ᬱ᭄ᬭ᭄ᬱ᭄ᬝ᭄‌ᬲ᭄ᬢ᭄ᬭᭀᬓᬾᬳᬶᬢ᭄ᬣᬾᬶᬃᬩᬘ᭄‌ᬓ᭄ᬱᬦ᭄ᬥᬦᬢᬮᬸᬧᬸᬢ᭄ᬰᬷᬖ᭄ᬭᬢᬬᬮᬸᬫᬸᬫ᭄ᬧᬢ᭄᭞
ᬮᬸᬫᬓᬸᬫᬸᬮᬶᬄᬢᬦ᭄ᬳᬦᬬᬫᬦᭀᬮᬶᬄ᭞
ᬓᬤᬶᬢᬓᬶᬤᬂᬲᬶᬗ᭄ᬳᬬᬢᬫᬸᬲᬷᬬ᭞
ᬫᬓᬩᬮᬲᬄᬤᬸᬃᬩ᭄ᬩᬮᬧᬟᬫᭀᬲᬄ᭛

ᬯᬾᬭᬶᬮ᭄ᬬ᭄᭛

ᬳᬦᬢᬯᬦᬾᬄᬭᬵᬓ᭄ᬱᬲᬩᬮᬯᬷᬭ᭞
ᬬᬢᬫᬧᬸᬮᬶᬄᬰᬷᬖ᭄ᬭᬢᭂᬓᬲᭂᬦᬤ᭄ᬥ᭞
ᬕᬚᬭᬣᬮᬵᬯᬦ᭄ᬓᬸᬤᬬᬤᬮᬦ᭄ᬬ᭞
ᬅᬢᬶᬭᬪᬲᬵᬗᭂᬫ᭄ᬩᬸᬮᬶᬢᭂᬓᬫᬗ᭄ᬤᬸᬓ᭄᭛

ᬣᬾᬦ᭄ᬣᬾᬭᬾᬘᬫᬾᭀᬣᬾᬃᬤᬾᬫᭀᬦ᭄ᬯᬃᬭ᭄ᬬᭀᬃᬱ᭄᭞
ᬯ᭄ᬳᭀᬫᬤᬾᬘᭀᬸᬦ᭄ᬢᬾᬭᬢ᭄ᬢᬘ᭄ᬓ᭄᭞
ᬫᬓᬶᬦᬕᬮᬓ᭄ᬲᬂᬧᬯᬦᬲᬸᬢᬵᬗ᭄ᬳᬺᬂ᭞
ᬚᬸᬫᭂᬗᬢᬶᬓᬾᬓᬹᬦᬶᬭᬫᬤᬯᬵᬕᭃᬂ᭞
ᬉᬫᬗᬸᬦᬸᬫᬸᬃᬕ᭄ᬕᬂᬯᬸᬮᬸᬦᬶᬭᬫᬗ᭄ᬓᬓ᭄᭞
ᬫᬮᬸᬬᬸᬫᬦᬾᬓ᭄‌ᬭᬶᬂᬓᬢᬶᬫᬗᬦᬸᬫ᭄ᬧᬓ᭄᭛

ᬫᬗᬫᬳᬫᬄᬭᬵᬓ᭄ᬱᬲᬬᬢᬸᬫᭂᬗ᭄ᬳᬵ᭞
ᬯᬢᬸᬲᬓᭂᬩᭀᬕᭃᬂᬦᬶᬧᬫᬸᬕᬭᬶᬦ᭄ᬬ᭞
ᬟᬟᬦᬶᬭᬲᬂᬫᬵᬫ᭄ᬭᬸᬢᬶᬓᭂᬦᬧᬡ᭄ᬟᭂᬫ᭄᭞
ᬫᬓᬓᭂᬋᬢᭂᬕ᭄‌ᬦ᭄ᬤᬵᬫ᭄ᬢᬦᬮᬭᬤᬾᬦ᭄ᬬ᭛

ᬢ᭄ᬲ᭄ᬟᬸᬦᬶᬢᬶᬓᬂᬯ᭄ᬯᬶᬮ᭄ᬫᬭᬣᬓᬕᭃᬫᬦ᭄᭞
ᬧᬶᬦᬮᬸᬦᬶᬭᬾᬂᬟᬡ᭄ᬟᬫᬢᬶᬓᬭᬶᬗ᭄ᬓᭂᬮ᭄᭞
ᬫᬓᬩᬮᬲᬄᬲᬵᬭᬣᬶᬬᬮᬸᬫᬸᬫ᭄ᬧᬢ᭄᭞
ᬉᬫᭂᬕᬶᬮᬯᬓ᭄ᬦ᭄ᬬᬵᬦ᭄ᬧᬢᬶᬦᬶᬢᬸᬳᬦ᭄ᬬ᭛

ᬳᬦᬢᬯᬦᬾᬄᬯ᭄ᬯᬶᬮ᭄ᬫᬓᬸᬤᬢᬸᬫᬦ᭄ᬤᬂ᭞
ᬫᬧᬸᬮᬶᬳᬲᭂᬗ᭄ᬳᬶᬢ᭄ᬫᬫᬯᬓᬺᬢᬵᬮ᭞
ᬲᬮᬳᬲᬫᭃ᭛ᬄᬫᬫ᭄ᬭᬗᬬᬕᬶᬦᭂᬕ᭄ᬯᬦ᭄᭞
ᬫᬢᬶᬓᬧᬶᬲᬦ᭄ᬢᬦ᭄ᬧᬩᬶᬱᬢᬶᬦᬫ᭄ᬧ᭄ᬬᬮ᭄᭛

ᬳᬶᬫ᭄᭛

ᬳᬦᬮᬾᬦᬮᬶᬫᬦ᭄‌ᬬᬤᬮᬦ᭄ᬬᬫᬲᭃ᭞
ᬩᬶᬦᬸᬮᬸᬲ᭄ᬦ᭄ᬬᬮᬸᬧᬸᬢ᭄ᬲᬶᬭᬰ᭄‌ᬮ᭄ᬖ᭄ᬭᬫᭂᬲᬢ᭄᭞
ᬫᬢᬓᬸᬢ᭄‌ᬬᬢᬸᬫᭀᬦ᭄ᬲᬶᬭᬲᬵᬳᬲᬶᬓ᭞
ᬢᬸᬫᭂᬟᬸᬦ᭄‌ᬬᬲᬓᬾᬗᬮᬶᬫᬦ᭄ᬫᬮᬬᬹ᭛

ᬧᬶᬦᬸᬧᬸᬄᬦᬶᬭᬓᬸᬫ᭄ᬪᬦᬶᬓᬗᬮᬶᬫᬦ᭄᭞
ᬲᬸᬫᬶᬭᬢ᭄ᬢᭀᬢᭂᬓ᭄ᬦ᭄ᬬᬫᬢᬦ᭄ᬬᬫᬸᬮᬹ᭛

ᬧᬶᬦᬸᬧᬓ᭄ᬦᬶᬭᬢᬾᬓᬕᬟᬶᬂᬦ᭄ᬬᬢᬶᬓ᭄ᬱ᭄ᬮ᭄᭞
ᬓᬤᬶᬲᬶᬗ᭄ᬳᬲᬶᬭᬵᬤ᭄ᬪᬸᬢᬭᭀᬤ᭄ᬭᬤᬳᬢ᭄᭛

ᬱᬾᬭᭀᬘ᭄ᬬᭀᬸᬲ᭄᭞
ᬮᬶᬓᬾᬯᬶᬮ᭄‌ᬤ᭄ᬮ᭄ᬬᭀᬦ᭄᭛

ᬩᬮᬭᬵᬓ᭄ᬱᬲᬰᬹᬭᬧᬤᬵᬢᬶᬫᬲᭃ᭞
ᬲᬸᬫᬶᬮᬶᬄᬫᬧᬸᬮᬶᬄᬫᬍᬫᭃᬄᬲᬸᬭᬸᬤ᭞
ᬮᬚᬸᬳᬷᬦᬦᬶᬓᬂᬫᬮᬬᬹᬸᬫᬸᬮᬶᬄ᭞
ᬬᬢᬮᬶᬂᬦ᭄ᬬᬫᬗᭂᬫ᭄ᬩᬸᬮᬶᬓᬧ᭄ᬯᬫᬫᬷᬓ᭄᭛

ᬅᬘᭀᬸᬦ᭄ᬢᬾᬭᬢ᭄ᬢᬘ᭄ᬓ᭄᭞
ᬅᬲ᭄ᬣᬾᬬ᭄‌ᬤᬶᬤ᭄ᬦᭀᬢ᭄ᬯᬦ᭄‌ᬢ᭄ᬢᭀᬭᬾᬢ᭄ᬭᬾᬢ᭄᭛

᭐ᬣᭀᬲᬾᬭᬸᬦ᭄ᬦᬶᬂᬳᭀᬫᬾᬫᬫᭂᬓᬸᬮ᭄‌ᬬᬲᬤᬃᬧ᭄ᬧᬳᬦᬢᬫᬦᭂᬯᭂᬓ᭄᭞
ᬧᬶᬦᭂᬋᬧ᭄ᬢᬶᬦᭂᬓᭂᬓ᭄ᬲᬶᬦᬶᬓᬸᬬᬤᬶᬦᭂᬤᭂᬮ᭄᭞
ᬓᬩᬸᬩᬢ᭄‌ᬭᬶᬗᬶᬓᬹᬓᬸᬫᭂᬩᬸᬓᭂᬩᬸᬢᬶᬩ᭄ᬫ᭄᭞
ᬫᬢᬶᬢᬦ᭄ᬳᬦᬫᬫ᭄ᬬᬢᬶᬫᬢᬶᬢᬶᬳᬢᬧ᭄᭛

ᬳᬦᬰᬾᬱᬦᬶᬓᬂᬫᬢᬶᬬᬢᬫᬮᬬᬹ᭞
ᬲᬶᬧᬶᬢᬦ᭄ᬓᬧᬶᬲᬦ᭄ᬲᬶᬦᬶᬓᬸᬚᬸᬕᬧᬶᬲᬦ᭄᭞
ᬢᬶᬦᬸᬓᬸᬧ᭄ᬦ᭄ᬬᬳᬢᬶᬦ᭄ᬬᬫᬓᭂᬲᭂᬮᬳᭂᬦᭂᬓ᭄᭞
ᬫᬦᬦᬂᬫᬦᬗᬶᬲ᭄ᬢᭂᬓᬫᬯᬭᬯᬭᬄ᭛

ᬣᬾᬲᬸᬭ᭄ᬬᭀᬃᬱ᭄ᬱ᭄ᬮᬾᬤᬯᬬ᭄᭞
ᬩᬸᬢᬱᬾᬯ᭄ᬯᬾᬭᬾᭀᬦ᭄ᬮ᭄ᬬᭀᬜ᭄ᬘᬾᬳᬶᬢ᭄᭛

ᬣᬾᬬ᭄‌ᬘ᭄ᬯᬾᬭᬾᬤ᭄ᬣᬾᬶᬭ᭄ᬬᬳᬦᬵᬣᬦᬦᬵᬲᬳᬦᬳᬦᬫᬫᬶ᭞
ᬢᬸᬯᬶᬲᬵᬬᬸᬥᬲᬵᬰ᭄ᬯᬭᬣᬕᬚᬓᬩᭂᬄ᭞
ᬧᬟᬰᬓ᭄ᬢᬶᬤᬗᬹᬢᬸᬯᬶᬢᬬᬫᬫᬮᬾᬲ᭄᭞
ᬯ᭄ᬭᬬᬧᬾᬓᬶᬓᬸᬦᭂᬂᬲᬭᬪᬲᬬᬩᬶᬱ᭛

ᬤᬗᬾᬭᭀᬸᬲ᭄᭛

ᬅᬣᬲᬵᬫ᭄ᬧᬸᬦᬦᭂᬫ᭄ᬩᬳᬶᬓᬦᬗᬮᬬᬹ᭞
ᬫᬓᬶᬦᬸᬤ᭄ᬥᬢᬲᬂᬤᬰᬫᬸᬔᬫᬩᬸᬢᭂᬂ᭞
ᬩᬮᬫᬦ᭄ᬢ᭄ᬭᬶᬓᬶᬦᭀᬦᬶᬭᬫᬧᬸᬮᬶᬳᬦ᭞
ᬢᬫᬢᬃᬧᬫᬶᬳᬂᬮᬸᬫᬓᬸᬲᬳᬩᬮ᭛

ᬘᭀᬸᬦ᭄ᬢᬾᬭᬢ᭄ᬢᬘ᭄ᬓ᭄᭛

ᬯᬶᬣᭀᬸᬢ᭄ᬭᬾᬮᬸᬘ᭄ᬢᬜ᭄ᬘᬾᬣᬾᬬ᭄‌ᬫᬃᬘ᭄ᬙᬾᬤᭀᬸᬢ᭄ᬯᬶᬣ᭄ᬣᬾᬶᬃᬢ᭄ᬭᭁᬧ᭄ᬲ᭄᭛

ᬚᬬᬰᬢ᭄ᬭᬸᬤᬗᬹᬮᬕᬶᬫᬗᬮᬳᬓᭂᬦ᭄᭞
ᬢᬳᬸᬭᬶᬂᬭᬡᬲᬵᬬᬸᬥᬵᬲᬫᬲᬫ᭞
ᬳᬦᬓᭀᬦ᭄ᬢᬓᬮᬵᬬᬢᬯᬶᬦᬯᬦᬶᬓᬵ᭞
ᬢᭂᬓᬫᬢ᭄ᬭᬶᬳᬸᬫᬸᬂᬧ᭄ᬭᬓᬝᬓᬤᬶᬕᭂᬮᬧ᭄᭛

ᬫᬓᬸᬯᬮ᭄ᬧᬗᬯᬓ᭄ᬦ᭄ᬬᬫᬩᬸᬓᭂᬢᬩᬶᬓᬮ᭄᭞
ᬓᬤᬶᬧᬃᬯ᭄ᬯᬢᬪᬷᬱ᭄ᬱᬡᬓᬕᬶᬭᬶᬕᬶᬭᬶ᭞
ᬓᬤᬶᬫᬾᬖᬓᬸᬫᬶᬲ᭄ᬦ᭄ᬬᬫᬳᬶᬋᬗᬲᬸᬓᭂᬢ᭄᭞
ᬫᬲᬮᬶᬢ᭄ᬢᬲᬶᬳᬸᬂᬦ᭄ᬬᬓᬤᬶᬢᬬᬓᬶᬮᬢ᭄᭛

ᬣᬾᬶᬃᬘᬦᬶᬦᬾᬢᬿᬣ᭄ᬲ᭄ᬳᬭ᭄ᬧ᭄ᬮᬶᬓᬾᬮᬶᬖ᭄‌ᬢ᭄ᬦᬶᬂ᭛

ᬫᬲᬾᬮᬸᬓ᭄ᬧᬫᬢᬦ᭄ᬬᬤᬸᬫᬶᬮᬳᬯᭂᬮᬹ᭞
ᬓᬤᬶᬲᬹᬃᬬ᭄ᬬᬲᬳᬲ᭄ᬭᬓᬶᬭᬡᬓᬸᬫᭂᬜᬭ᭄᭞
ᬫᬧᬦᬲ᭄ᬓᬤᬶᬩᬳ᭄ᬦᬶᬬᬫᬮᬢᬸᬮᬢᬸ᭞
ᬫᬓᬸᬲᬸᬢ᭄ᬢᬳᬮᬶᬲ᭄ᬦ᭄ᬬᬓᬤᬶᬢᬬᬓᬸᬓᬸᬲ᭄᭛

ᬏᬦ᭄ᬢᬗ᭄ᬮᬾᬤ᭄᭞
ᬮᬶᬓᬾᬲ᭄ᬫᭀᬓᬾᬯ᭄ᬳᬶᬃᬮ᭄ᬮᬶᬗᬸᬧ᭄᭛

ᬫᬸᬭᬶᬭᬶᬂᬫᬭᬋ‌ᬵᬫ᭄ᬲᬸᬭᬯᬭᭀᬫᬸᬮᬢ᭄᭞
ᬧᬯᬦᬵᬢ᭄ᬫᬚᬥᬶᬭᬢᬭᬢᬦᬢᬓᬸᬢ᭄᭞
ᬓᬤᬶᬲ᭄ᬬᬦ᭄ᬳᬫᬦᭀᬦ᭄ᬕᬚᬲᭂᬟᭂᬗᬕᬮᬓ᭄᭞
ᬢᬫᬢᬃᬓᬕᭂᬫᭂᬃᬲᬶᬭᬫᬓᬶᬦᬸᬫᬲᭃ᭛

ᬮᬶᬓᬾᬮ᭄ᬬᭀᬦ᭄ᬱᬘᬶᬗᬫᬤᬾᬮᬾᬨᬦ᭄ᬢ᭄᭞
ᬳᬾᬲ᭄ᬢᬾᬧ᭄ᬧᬾᬤ᭄ᬱᭀᬃᬯ᭄ᬯᬭ᭄ᬤ᭄ᬯᬶᬣᭀᬸᬢ᭄ᬱᬾᬭ᭄᭛

ᬮᬸᬫᭂᬓᬲ᭄‌ᬬᬫᬗᭂᬫ᭄ᬩᬸᬮᬶᬢᭂᬓᬲᬸᬫᬳᬩ᭄᭞
ᬫᬗᬮᬵᬬᬫᬗᭀᬦ᭄ᬢᬳᬦᬫᬦᬸᬭᬶᬕ᭞
ᬫᬦᬸᬳᬸᬓ᭄‌ᬬᬫᬜᬓ᭄ᬭᬳᬦᬬᬫᬫᬮᬸ᭞
ᬧᬟᬲᬵᬳᬲᬶᬓᬵᬓᬶᬭᬓᬶᬭᬭᬳᬢ᭛

ᬅᬦᬶᬮᬵᬢ᭄ᬫᬚᬦᬶᬃᬪᬬᬧᬶᬦᬋᬩᬸᬢᬦ᭄᭞
ᬧᬶᬦᬸᬢᭂᬃᬦᬶᬭᬢᬂᬧᬮᬸᬧᬮᬸᬬᬲᬢᬮ᭄᭞
ᬉᬫᬲᭃᬫᬦᬮᬦ᭄ᬤᬗᬶᬲᬶᬭᬫᬫᬮᬸ᭞
ᬫᬋᬫᬸᬓ᭄ᬬᬵᬲᬶᬂᬓᭂᬦᬫᬢᬶᬓᬧᬶᬲᬦ᭄᭛

ᬳᬦᬫᬾ᭞
ᬳ᭄ᬫᬢᬶᬬᬵᬤ᭄ᬪᬸᬢᬬᬓᬢᬢᬓᬸᬢ᭄᭞
ᬧᬟᬓᬧ᭄ᬯᬫᬗᭀᬳᬦᬯᬸᬭᬳᬦᬯᬹ᭞
ᬓᬤᬶᬧᬃᬯ᭄ᬯᬢᬪᬶᬱᬡᬚᬸᬕᬬᬭᬸᬩᬸᬄ᭞
ᬇᬩᭂᬓᬦ᭄ᬧᬺᬣᬶᬯᬶᬕᬕᬦᬢᬮᬧᭂᬧᭂᬢ᭄᭛

ᬭᬶᬧᭂᬚᬄᬦ᭄ᬬᬓᬩᬾᬄᬰᬯᬬᬫᬕᬸᬮᬶᬗᬦ᭄᭞
ᬲᬕᬸᬦᬸᬂᬚᬸᬕᬕᭃᬂᬦ᭄ᬬᬧᬟᬢᬬᬓᬦᬶᬦ᭄᭞
ᬉᬫᬶᬮᬷᬫᭂᬢᬸᬭᬵᬄᬦ᭄ᬬᬭᬶᬫᬸᬓᬬᬫᬩᬵᬂ᭞
ᬓᬤᬶᬥᬵᬢᬸᬲᬓᭂᬂᬕᬶᬭᬶᬯᬶᬯᬭᬫᬸᬍᬓ᭄᭛

ᬲᬵᬫ᭄ᬧᬸᬦ᭄ᬰᬷᬃᬡ᭄ᬦᬵᬭᬵᬓ᭄ᬱᬲᬩᬮᬫᬗᬤᭂᬕ᭄ᬲᬂᬳᬦᬹᬫᬵᬦ᭄ᬲᬤᬃᬧ᭄ᬧ᭞
ᬭᬶᬗᬸᬤ᭄ᬬᬵᬦᬗ᭄ᬓᬵᬦ᭄‌ᬬᬫᬭᬭᬸᬫᬪᬲᬵᬂᬧᬵᬭᬶᬚᬵᬢᬵᬢᬶᬰᭀᬪ᭞
ᬫᬵᬯᬵᬦ᭄ᬧᬵᬂᬦ᭄ᬬᬵᬕᭃᬂᬓᬤᬶᬢᬬᬳᬶᬫᬯᬵᬦ᭄ᬫᬾᬭᬸᬫᬵᬲ᭄ᬯᬶᬢ᭄ᬦ᭄ᬬᬢᬾᬚ᭞
ᬓ᭄ᬯᬾᬄᬧᬵᬂᬦ᭄ᬬᭀᬫᭂᬡ᭄ᬟᬸᬄᬧᬟᬬᬲᬢᬓᬸᬭᬂᬧᬵᬂᬦᬶᬧᬵᬂᬦ᭄ᬬᬵᬦ᭄ᬲᬫᬾᬂᬕᭃᬂ᭛

ᬕᬦ᭄ᬢᬶᬂᬓᬸᬗ᭄ᬓᬸᬂᬦᭀᬧᬸᬭᬓᬦᬓᬓᬶᬮᬢ᭄ᬩᬵᬳᬸᬮᬾᬦ᭄ᬩ᭄ᬭᬳ᭄ᬫᬲᬹᬢ᭄ᬭ᭞
ᬲᬶᬫ᭄ᬲᬶᬫ᭄‌ᬫ᭄ᬯᬂᬘᬹᬟᬵᬫᬡᬶᬬᬢᬧᬶᬦᬓᬯ᭄ᬯᬄᬦ᭄ᬬᬦᬾᬓᬧ᭄ᬭᬓᬵᬭ᭞
ᬮᬸᬦ᭄ᬲᬶᬃᬤᬾᬯᬵᬗ᭄ᬕᬧ᭄ᬭᬘᬮᬶᬢᬬᬫᬩᬵᬂᬮᬾᬦ᭄ᬚᬫᬂᬭᭀᬦ᭄ᬬᬓᬸᬫᬾᬮᬩ᭄᭞
ᬫᬸᬯᬂᬫᬸᬢ᭄ᬬᬵᬳᬵᬭᭀᬚ᭄ᬯᬮᬶᬢᬬᬫᬫᬶᬍᬢ᭄ᬧᬵᬂᬦ᭄ᬬᬬᬾᬓᬵᬧ᭄ᬭᬍᬫ᭄ᬩ᭛

ᬲᬰ᭄ᬭᬷᬢᬂᬯ᭄ᬯᬤ᭄ᬯᬤ᭄ᬓᬦᬓᬬᬫᬫᬶᬍᬤ᭄ᬧᬵᬂᬦᬶᬓᬂᬧᬵᬭᬶᬚᬵᬢ᭞
ᬲᬮ᭄ᬯᬶᬃᬦᬶᬂᬓᭂᬫ᭄ᬩᬂᬬᬢᬧᬶᬦᬓᬲᭂᬓᬃᬦ᭄ᬬᬾᬓᬫᬵᬫ᭄ᬩᭃᬲᬸᬫᬵᬃᬫ᭄ᬭᬶᬓ᭄᭞
ᬢᬸᬜ᭄ᬚᬸᬂᬢᬗ᭄ᬚᬸᬂᬘᬵᬫ᭄ᬧᬓᬲᬸᬭᬪᬶᬧᬸᬟᬓ᭄ᬫᬦ᭄ᬤᬭᬵᬰᭀᬓᬫᭂᬡ᭄ᬟᬸᬭ᭄᭞
ᬦᭂᬧ᭄ᬧᬸᬦ᭄ᬦᬵᬕᬫ᭄ᬯᬂᬓᬸᬭᬯᬵᬲᬦᬮᬾᬦ᭄ᬤᬵᬮᬶᬫᬰ᭄ᬭᬷᬕᬟᬶᬂᬧᭀᬄ᭛

ᬬᬾᬓᬵᬦᬸᬂᬰᬷᬃᬡ᭄ᬦᬵᬦ᭄‌ᬭᬶᬦᬪᬲᬫᬦᬦᬵᬤᬾᬦᬶᬭᬂᬩᬵᬬᬸᬧᬸᬢ᭄ᬭ᭞
ᬲᭂᬫ᭄ᬧᬮ᭄ᬧᬵᬂᬦ᭄ᬬᬵᬕᭃᬂᬬᬢᬫᬓᬩᬭᬸᬩᬸᬄᬧᬸᬄᬕᬸᬫᬾᬦ᭄ᬢᬾᬃᬢᬶᬩ᭄‌ᬫ᭄ᬦ᭄ᬬ᭞
ᬮᬶᬡ᭄ᬟᬸᬢᬂ‌ᬍᬗ᭄ᬓᬵᬓᬤᬶᬬ‌ᬍᬩᬸᬭᬮᬹᬤ᭄ᬖᬹᬃᬡ᭄ᬦᬶᬢᬂᬭᬵᬓ᭄ᬱᬲᬵᬯᬹ᭞
ᬘᬶᬳ᭄ᬦᬦ᭄ᬬᬵᬦ᭄ᬪ᭄ᬭᬱ᭄ᬝᬵᬲᬳᬦᬳᬦᬦᬶᬓᬂᬭᬵᬓ᭄ᬱᬲᬓ᭄ᬭᬹᬭᬓᬃᬫ᭄ᬫ᭛

ᬢᬢ᭄ᬓᬵᬮᬦ᭄ᬬᬦ᭄ᬰᬷᬃᬡ᭄ᬦᬓᬬᬸᬓᬬᬸᬭᬶᬗᬸᬤ᭄ᬬᬵᬦᬤᬾᬲᬂᬳᬦᬹᬫᬵᬦ᭄᭞
ᬫᬗ᭄ᬓᬢ᭄ᬢᬂᬲ᭄ᬬᬓ᭄ᬱᬧ᭄ᬭᬓᬰᬶᬢᬬᬵᬦᬓ᭄ᬲᬂᬤᬰᬵᬲ᭄ᬬᬵᬥᬶᬭᬵᬚ᭞
ᬰᬹᬭᬾᬂᬧ᭄ᬭᬂᬯᬷᬭᬵᬢᬶᬰᬬᬬᬢᬫᬳᬵᬰᬓ᭄ᬢᬶᬫᬵᬦ᭄ᬢᬵᬥᬶᬓ᭄ᬫ᭄ᬭ᭞
ᬕᬡ᭄ᬟᬾᬯᬦ᭄ᬬᬵᬕᭃᬂᬬᬢᬯᬶᬦᬯᬦᬶᬓᬵᬫ᭄ᬯᬂᬧᬦᬄᬦ᭄ᬬᬵᬲ᭄ᬢ᭄ᬭᬢᬷᬓ᭄ᬱ᭄ᬡ᭛

ᬩᭀᬯ᭄ᬯᬶᬣ᭄ᬲ᭄ᬳᬭ᭄ᬧᬃᬭᭀᬯ᭄ᬲ᭄᭛

ᬬ᭄ᬬᬃᬗ᭄ᬓᬢ᭄ᬦ᭄ᬬᬵᬦ᭄ᬢᭀᬦ᭄ᬢᬂᬓᬬᬸᬓᬬᬸᬫᬦᬦᬵᬭᬹᬕ᭄ᬋᬩᬄᬧᬵᬂᬦ᭄ᬬᬲᭂᬫ᭄ᬧᬮ᭄᭞
ᬯᭂᬡ᭄ᬝᬂᬮᬗ᭄ᬓᬧ᭄ᬦ᭄ᬬᬵᬦ᭄ᬢᬸᬚᬸᬦᬢᬲᬶᬭᬲᬂᬫᬵᬭᬸᬢᬷᬗᬃᬤ᭄ᬥᬘᬦ᭄ᬤ᭄ᬭ᭞
ᬢᬵᬢᬦ᭄ᬫᬤ᭄ᬯᬾᬓᬵᬫ᭄ᬮᬕᬶᬢᬬᬫᬧᬶᬲᬦ᭄ᬬᬃᬓᭂᬦᬵᬂᬰᬢ᭄ᬭᬹᬤᬾᬦ᭄ᬬ᭞
ᬢᬵᬢᬃᬧᬯ᭄ᬬᬢ᭄ᬲᬂᬩᬬᬸᬲᬸᬢᬓᭂᬦᬢᬧ᭄ᬬᬄᬦᬶᬭᬵᬗ᭄ᬓᬵᬦ᭄ᬢᭂᬓᬲ᭄ᬬᬸᬄ᭛

ᬅᬮᭀᬂᬳᬶᬲ᭄ᬯᬬ᭄‌ᬳᬾᬲᬯ᭄‌ᬱᬮ᭄ᬮᬾᬦ᭄ᬢ᭄ᬭᬿᬲ᭄ᬯᬶᬣ᭄ᬩ᭄ᬭᭀᬓᬾᬦ᭄ᬩ᭄ᬭᬦ᭄ᬙᬾᬲ᭄ᬲ᭄ᬫᬲ᭄ᬳᬾᬤᬶᬦ᭄ᬢ᭄ᬯᬶᬫ᭄ᬧᬘ᭄ᬢ᭄᭛

ᬓ᭄ᬭᭀᬥᬾᬓᬵᬫ᭄ᬩᭂᬓ᭄ᬲᬂᬧᬯᬦᬲᬸᬢᬲᬶᬭᬓ᭄ᬭᬹᬭᬫᬗ᭄ᬲᭃᬢᬸᬫᬦ᭄ᬤᬂ᭞
ᬲᬵᬫ᭄ᬩᬸᬢ᭄ᬢᬾᬓᬂᬧᬵᬂᬬᬢᬧᬫᬮᬸᬦᬶᬭᬾᬂᬭᬵᬓ᭄ᬱᬲᬲ᭄ᬬᬓ᭄ᬱᬰᬷᬖ᭄ᬭ᭞
ᬋᬜ᭄ᬘᭂᬫ᭄ᬩᬵᬳᬸᬦ᭄ᬬᬵᬦ᭄ᬧᬶᬦᬮᬸᬬᬓᬧᬶᬲᬦ᭄ᬫᬹᬃᬘ᭄ᬙᬶᬢᬵᬫ᭄ᬭᬶᬄᬮᬸᬫᬸᬫ᭄ᬧᬢ᭄᭞
ᬫᭀᬭᬸᬓ᭄ᬫᬾᬭᬂᬫᬹᬃᬫᬭᬶᬢᬬᬲᬓᬋᬂᬭᬶᬂᬭᬣᬗ᭄ᬓᬵᬦ᭄ᬧᬭᬵᬃᬬ᭄ᬬᬦ᭄᭛

ᬫᬾᬦᬓ᭄ᬧ᭄ᬯᬾᬓᬵᬫ᭄ᬩᭂᬓ᭄ᬦ᭄ᬬᬫᬭᬶᬬᬫᬳᬸᬬᬂᬰᬷᬖ᭄ᬭᬕᬸᬫ᭄ᬭᬶᬢ᭄ᬭᬣᬦ᭄ᬬ᭞
ᬲᬵᬫ᭄ᬩᬸᬢ᭄ᬢᬾᬓᬂᬳ᭄ᬭᬹᬸᬫᬮᬸᬬᬢᬫᬦᬄᬲᬂᬳᬦᬹᬫᬵᬦ᭄‌ᬭᬶᬗᬲ᭄ᬢ᭄ᬭ᭞
ᬫᬵᬓᬺ‌ᬧ᭄ᬢᬳ᭄ᬭᬹᬦ᭄ᬬᬵᬦ᭄ᬓᬤᬶᬢᬬᬳᬶᬦᬢᭂᬧ᭄‌ᬮ᭄ᬯᬶᬃᬦᬶᬗᬵᬓᬵᬰᬤᬾᬦ᭄ᬬ᭞
ᬓ᭄ᬱ᭄‌ᬫ᭄ᬩᬂᬢᬸᬮ᭄ᬬᬦ᭄ᬬᬵᬦ᭄ᬢᭂᬓᬭᬶᬟᬟᬦᬶᬋᬂᬫᬵᬭᬸᬢᬶᬲ᭄ᬬᬸᬄᬯᬶᬰᬷᬃᬡ᭄ᬦ᭛

ᬣᬾᬫ᭄᭞
ᬩᬸᬢ᭄ᬢᭀᬫ᭄ᬫ᭄ᬭᬸᬢᬶᬣᬾᬬ᭄ᬯᬾᬭᬾᬚᬸᬲ᭄‌ᬢ᭄ᬮᬶᬓᬾᬱᭀᬯᬾᬃᬱ᭄ᬱᬮ᭄ᬮᬶᬗᭀᬦ᭄ᬳᬶᬲ᭄ᬩ᭄ᬭᬾᬲ᭄ᬢ᭄᭞
ᬢᭀᬫᬗ᭄ᬓᬶᬦ᭄ᬲᬓ᭄ᬭᭀᬥᬵᬦ᭄ᬓᬧᬮᬸᬧᬸᬬᬶᬓᬦᬂᬳ᭄ᬭᬹᬢᭂᬓᬧ᭄ᬲᬂᬳᬦᬹᬫᬵᬾᬦ᭄᭞
ᬫᬗ᭄ᬲᭃᬲ᭄ᬬᬓ᭄ᬱᬗ᭄ᬓᬵᬦ᭄ᬫᬸᬯᬳᬫᬦᬳᬶᬭᬶᬗᬲ᭄ᬢ᭄ᬭᬲᬗ᭄ᬳᬵᬭᬭ᭄ᬫ᭄ᬚ᭞
ᬝᬵᬢᬦ᭄ᬤ᭄ᬯᬦ᭄ᬢᬦ᭄ᬤᬂᬲᬗᬦᬶᬮᬲᬸᬢᬬᬃᬤᬸᬓ᭄ᬢᬶᬓᬂᬲ᭄ᬬᬓ᭄ᬱᬭᬶᬂᬧᬂ᭞
ᬲ᭄ᬲ᭄‌ᬫ᭄ᬧᬮ᭄ᬩᬵᬳᬸᬦ᭄ᬬᬵᬦ᭄ᬓᭂᬦᬫᬢᬶᬓᬧᬶᬲᬦ᭄ᬭᬵᬄᬦ᭄ᬬᬫᬸᬜ᭄ᬘᬃᬬᬫᬹᬃᬘ᭄ᬘ᭛

ᬱᬾᬮ᭄‌ᬮ᭄ᬮᬶᬱᬾᬮᬾᬲ᭄ᬲ᭄᭛

ᬳᬸᬯᬸᬲ᭄ᬦ᭄ᬬᬵᬦ᭄ᬧᭂᬚᬄᬲ᭄ᬬᬓ᭄ᬱᬤᬾᬲᬂᬳᬦᬹᬫᬵᬦ᭄᭞
ᬮᬸᬫᬸᬫ᭄ᬧᬢ᭄ᬲᬶᬭᬾᬲᬵᬕᬭᬗ᭄ᬓᬵᬦ᭄ᬧᬭᬵᬤ᭄ᬬᬸᬲ᭄᭞
ᬭᬶᬤᬾᬦ᭄ᬬᬵᬦ᭄ᬫᬗᬾᬮ᭄ᬯᬾᬢ᭄ᬦᬶᬲᭀᬯᬾᬦᬶᬭᬵᬧ᭄ᬭᬂ᭞
ᬫᬢᬂᬦ᭄ᬬᬵᬃᬧᬭᬾᬂᬲᬵᬕᬭᬵᬦ᭄ᬫᬡ᭄ᬟᬶᬫᭀᬖ᭛

ᬳᬸᬯᬸᬲ᭄ᬢᬺᬧ᭄ᬢᬶᬫᬤ᭄ᬬᬸᬲ᭄ᬫᭂᬲᬢ᭄ᬰᬷᬖ᭄ᬭᬮᬸᬗ᭄ᬳᬵ᭞
ᬫᬮᬸᬬ᭄‌ᬭᬶᬂᬢᬫᬦ᭄ᬭᬹᬕᬓᭂᬦ᭄ᬧᬵᬭᬶᬚ᭄ᬫᬵᬢ᭞
ᬓᬬᬸᬄᬧᬵᬂᬦ᭄ᬬᬲᭂᬫ᭄ᬧᬮ᭄ᬭᬸᬭᬹᬭᭀᬦ᭄ᬬᬮᬸᬫ᭄ᬭᬵ᭞
ᬮᬯᬦ᭄‌ᬯ᭄ᬯᬄᬦ᭄ᬬᬓᬾᬕᬹᬓᬩᭃᬩᭂᬮ᭄ᬢᬶᬩᭂᬩᬵᬫ᭄ᬧ᭄᭛

ᬲᬾᬓᬃᬦᬶᬗᬰᭀᬓᬵᬓᬸᬲᬸᬢ᭄ᬲᬵᬓ᭄ᬲᬭᬶᬦ᭄ᬬ᭞
ᬭᬸᬚᬶᬢ᭄ᬰᬷᬃᬡ᭄ᬦᬢᬵᬢᬦ᭄ᬧᬰᬾᬱᬂᬧᬮᬵᬰ᭞
ᬮᬯᬦ᭄ᬦᬵᬕᬧᬸᬱ᭄ᬧᬵᬧᭂᬧᭂᬲ᭄ᬧᬵᬂᬦ᭄ᬬᬫᬵᬫ᭄ᬧᬾᬲ᭄᭞
ᬧᬸᬓᬄᬧᬸᬳᬶᬓᬂᬧᭀᬄᬧᬧᬮ᭄ᬭᭀᬦᬶᬧᬵᬂᬦ᭄ᬬ᭛

ᬢᭀᬭ᭄ᬦ᭄᭛

ᬕᬟᬸᬂᬲᭀᬡ᭄ᬟᬸᬗᬸᬡ᭄ᬟᬸᬗᬸᬫᭂᬡ᭄ᬟᬸᬂᬓᬢᬸᬡ᭄ᬟᬸᬂ᭞
ᬓᬭᬹᬕᬦ᭄ᬓᬧᬸᬡ᭄ᬟᬸᬗᬸᬫᬾᬡ᭄ᬟᬸᬄᬬᬓᬵᬡ᭄‌ᬟ᭄ᬲᬄ᭞
ᬫᬟᭂᬫ᭄ᬧᭂᬮ᭄ᬫᬟᬵᬫ᭄‌ᬯ᭄ᬯᬄᬦ᭄ᬬᬲᭀᬡ᭄ᬟᬸᬄᬬᬓᭀᬡ᭄ᬟᬸᬄ᭞
ᬓᬲᬡ᭄ᬟᬸᬂᬲᬾᬟᬾᬂᬲᬂᬳᬦᬹᬫᬵᬦ᭄ᬮᬸᬫᬸᬫ᭄ᬧᬢ᭄᭛

ᬓᬶᬘ᭄ᬓᬾᬤ᭄ᬩ᭄ᬬ᭄‌ᬳᬦᬹᬫᬵᬦ᭄ᬤᬸᬭᬶᬂᬳᬶᬲ᭄ᬮᬾᬧ᭄ᬲ᭄᭛

ᬦᬦᬵᬢᬾᬓᬦᬂᬦ᭄ᬬᬹᬓᭂᬦᬂᬦᬗ᭄ᬓᬤᬾᬦ᭄ᬬ᭞
ᬘᬘᬮ᭄ᬘᬡ᭄ᬟᬦᬵᬧᬦ᭄ᬓᭂᬦᬾᬯᬶᬢ᭄ᬦᬶᬓᬂᬦ᭄ᬬᬹ᭞
ᬅᬦᬓ᭄ᬦᬶᬂᬫᬦᬸᬓ᭄‌ᬕ᭄ᬮᬵᬦᬫᭀᬦᭂᬂᬬᬫᭀᬦᬶ᭞
ᬫᬦᬸᬗ᭄ᬲᬸᬗᬶᬦᬂᬦ᭄ᬬᬦᬸᬫᬗ᭄ᬲᭃᬫᬦᬫ᭄ᬩ᭄ᬯᬾᬭ᭄᭛

ᬯᬸᬭᬸᬯᬸᬭᬸᬓᬯᬸᬭᬸᬕ᭄‌ᬭᬶᬓᬂᬯᬺᬓ᭄ᬱᬫᬯ᭄ᬯᬄᬯ᭄ᬯᬭᬯ᭄ᬯᬯ᭄ᬯᬬᬵᬯᬹᬮᬯᬦ᭄ᬯᬹᬢ᭄ᬫᬯᬹᬂᬚᬷᬯᬚᬶᬯᬵᬯᭂᬤᬶᬯ᭄ᬯᬯ᭄ᬯᬬᬵᬯᭀᬓᬸᬫᬹᬃᬫ᭄ᬯᬂᬮᬸᬢᬸᬂ᭞
ᬓᬟᬯᬯᬸᬭᬸᬓᬸᬢᬸᬢ᭄ᬓᬢᬹᬢ᭄ᬬᬵᬦ᭄ᬢᬸᬫᬹᬢ᭄‌ᬭᬶᬂᬗᬢᬢ᭄ᬬᬵᬢᬢᬵᬬᬵᬢᬓᬸᬢ᭄‌ᬦ᭄ᬢᭀᬦᬶᬓᬗ᭄ᬮᭀᬫᬰᬫ᭄ᬭᬶᬄᬫᬶᬩᭂᬃᬫ᭄ᬯᬂᬫᬬᬹᬭᬵᬤᬸᬮᬸᬃᬲ᭄ᬬᬸᬂᬲ᭄ᬯᬭᬷ᭞
ᬉᬫᬸᬮᬢᬸᬫᬸᬢᬸᬢᬸᬂᬮᬸᬢᬸᬂᬢᬸᬗ᭄ᬕᬢᬸᬗ᭄ᬕᬮ᭄ᬫᬦᬸᬗ᭄ᬢᬸᬂᬭᬶᬢᬸᬗ᭄ᬢᬸᬂᬦᬶᬓᬂᬕᬶᬦ᭄ᬢᬸᬗᬦ᭄ᬢᬃᬧᬗᬦ᭄‌ᬯ᭄ᬯᬄᬦ᭄ᬬᬓᬾᬗᬶᬦᬶᬗᬶᬦ᭄᭞
ᬪ᭄ᬭᬫᬭᬫᬭᬫᬭᬶᬂᬭᬶᬓᬂᬓᬃᬡ᭄ᬦᬶᬓᬵᬭᬵᬭᬸᬭᬹᬭᬹᬕ᭄ᬓᬭᬹᬕᬦ᭄ᬧᬟᬵᬦ᭄ᬢᭂᬦ᭄ᬲᬭᬶᬦ᭄ᬬᬾᬦᬶᬭᬶᬃᬤᬾᬦᬶᬓᬂᬫᬵᬭᬸᬢ᭛

ᬲᬪᬬᬫᬲᬲᬭᬦ᭄ᬰᬰᬦᬦ᭄ᬬᬵᬦ᭄ᬲᬰᭀᬓᬵᬦᬸᬲᬸᬧ᭄‌ᬗ᭄ᬓᬵᬫ᭄‌ᬭᬶᬲᭀᬃᬦᬶᬂᬲᬭᬸᬡ᭄ᬬᬵᬋᬡᭃᬩ᭄ᬭᭀᬦ᭄ᬬᬫᬵᬓᬺᬧ᭄ᬲᬸᬓᭂᬢ᭄ᬯᬶᬢ᭄ᬦ᭄ᬬᬰᬹᬦ᭄ᬬᭀᬫᬲᬸᬓ᭄ᬢᬂᬰᬰᬗ᭄‌ᬓ᭄ᬫ᭄ᬗᬶᬓᬶᬃᬫᬷᬲᬯᬓ᭄ᬦ᭄ᬬᭀᬫᬳᬷᬫ᭄ᬬᬵᬗᬺᬧᬷᬗ᭄ᬳᬾᬃᬳᬦᬧ᭄ᬯᬾᬓᬶᬓᬜ᭄ᬘᬶᬮ᭄ᬓᬸᬫᬸᬜ᭄‌ᬗ᭄ᬘᬂᬮᬸᬫᬸᬫ᭄ᬧᬢ᭄ᬫᭂᬲᬢ᭄ᬢᬗ᭄ᬰᬰᬵᬦ᭄ᬰᬷᬖ᭄ᬭᬓᬕ᭄ᬬᬢ᭄ᬓᬩᬾᬄᬦ᭄ᬬᬵᬮᬬᬹ᭞
ᬘᬫᬭᬫᬭᬭᬓᬦ᭄ᬧᬋᬂᬬᬵᬮᬬᬹᬮᬷᬮᬬᬵᬮᭀᬦ᭄ᬮᬸᬫᭀᬦ᭄ᬮᭀᬦ᭄ᬮᬓᬸᬦ᭄ᬬᬵᬩᬍᬫ᭄ᬫᬶᬗ᭄ᬕᬸᬢᬶᬗ᭄ᬕᬸᬢ᭄ᬮᬶᬫᬦ᭄‌ᬕ᭄ᬮᬵᬦᬵᬩ᭄ᬯᬢ᭄ᬫᬗᬡ᭄ᬟᬸᬂᬯᭂᬢᭂᬂᬦ᭄ᬬᬵᬦ᭄ᬧᬮᬡ᭄ᬟᬸᬗᬶᬓᬵᬢᬦ᭄ᬯᭂᬦᬂᬬᬦ᭄ᬫᬗᬾᬮ᭄ᬓᬵᬧ᭄ᬯᬫᭂᬗ᭄ᬕᬳᬸᬫᬗ᭄ᬕᬸᬄᬕᬸᬮᬹᬦ᭄ᬬᬵᬗᭂᬮᬶᬄᬮᭀᬮ᭄ᬬᬫᭀᬮᬳᬶᬮᬢ᭄ᬦ᭄ᬬᬵᬫᬮᬵᬗᬾᬮ᭄ᬫᭂᬳᬵᬄ᭞
ᬲᬭᬪᬲᬭᬪᬲᬦ᭄ᬫᭂᬲᬢ᭄ᬰᬷᬖ᭄ᬭᬮᬸᬗ᭄ᬳᬵᬫᬶᬮᬸᬂᬢᬶᬗ᭄ᬕᬶᬮᬶᬂᬢᬦ᭄ᬦᬶᬮᬸᬂᬢᬦ᭄ᬮᬾᬾᬕ᭄ᬦᬶᬰ᭄ᬘᬬᬵᬧᬦ᭄ᬲᬸᬩᬤ᭄ᬥᬵᬗ᭄ᬭᬲᬸᬓ᭄‌ᬭᬶᬂᬲᬸᬓᭂᬢ᭄ᬳᬾᬯᬭᬶᬂᬮᬡ᭄ᬟᬓᬫ᭄ᬭᬶᬳ᭄ᬫᬓᬸᬡ᭄ᬟᬂᬧ᭄ᬭᬶᬬᬵᬫᬗᬺᬧᬵᬢᬄᬭᬶᬲᭀᬃᬦᬶᬂᬧᬸᬟᬓ᭄ᬤᭃᬳᬳᭀᬳᬶᬦᬬᬵᬫ᭄ᬮᬶᬗ᭄ᬦᬶᬓᬂᬢᬶᬗ᭄ᬕᬶᬮᬶᬂ᭞
ᬦᬶᬓᬂᬢᬶᬗ᭄ᬕᬮᬸᬂ᭛

ᬧᬢᬶᬲᬸᬲᬸᬲᬸᬲᬸᬧᬶᬂᬲᬸᬓᭂᬢ᭄ᬭᬹᬫ᭄ᬦ᭄ᬬᬭᬹᬓ᭄ᬱᬵᬧᬲᬄᬓᬵᬲ᭄ᬬᬲᬶᬄᬲᬢ᭄ᬯᬲᬓ᭄ᬯᬾᬄᬦ᭄ᬬᬦᬸᬗ᭄ᬕ᭄ᬯᬶᬂᬢᬫᬦ᭄ᬫᬗ᭄ᬓᬦᬯ᭄ᬯᬯ᭄ᬯᬳᬦ᭄ᬓᬧ᭄ᬯᬳᬾᬫᬦ᭄ᬫᬦᬶᬲ᭄ᬦ᭄ᬬᬾᬦᬶᬕᬹᬲᬗ᭄ᬳᬦᬹᬫᬵᬦ᭄ᬩᬩᬃᬬ᭄ᬬᬦ᭄ᬢᬶᬩᬵᬭᬶᬂ‌ᬍᬫᬄᬓᬧ᭄ᬯᬓᬵᬫ᭄ᬩᬄᬳᬸᬫᬶᬲ᭄ᬤᬸᬄᬦ᭄ᬬᬤᬸᬳ᭄ᬓᬵᬦᬗᬶᬲ᭄‌ᬮ᭄ᬯᬶᬃᬦ᭄ᬬᬬᬵᬧᬦ᭄ᬲᬮᬄᬮ᭄ᬯᬶᬃᬃᬱ᭄ᬫᭂᬓ᭄ᬬᬵᬋᬫᬸᬓ᭄᭛

ᬇᬱᬮ᭄ᬢᬾᬭᬾᬤ᭄ᬱᭀᬭ᭄ᬣ᭄ᬯᬾᬭᬶᬮ᭄ᬬ᭄᭞
ᬅᬲ᭄ᬣᬾᬬ᭄ᬯᬾᬭᬾᬩᬸᬃᬤ᭄ᬤᬾᬦᬾᬤ᭄ᬩ᭄ᬬ᭄‌ᬣᬾᬶᬃᬲ᭄ᬢᭀᬫᬙ᭄ᬲ᭄᭛

ᬣᬾᬬ᭄ᬘᭀᬸᬮ᭄‌ᬤ᭄ᬦᭀᬢ᭄‌ᬲ᭄ᬢ᭄ᬭᬾᬢ᭄‌ᬙ᭄ᬣᬾᬫ᭄ᬲᬾᬮᬾᬲᭀᬸᬢ᭄ᬢᭀᬭᬾᬲ᭄‌ᬢ᭄ᬣᭀᬸᬖᬾᬳᭁᬲ᭄ᬢᬾᬤ᭄᭞
ᬣᬾᬬ᭄‌ᬩ᭄ᬭᬾᬣᬾᬤ᭄ᬱᬾᬫᬮᬾ᭞
ᬮ᭄ᬬᬶᬂᬤᭀᬯ᭄ᬦᬸᬦ᭄ᬤᬾᬃᬡ᭄ᬦᬾᬣᬧᬦ᭄ᬤᬦᬸᬲᭀᬯᬾᬭ᭄᭛

᭐‌ᬅᬄ᭞
ᬳᭀᬯ᭄‌ᬤᬶᬲ᭄ᬕᬸᬲ᭄ᬢᬶᬂ᭞
ᬳᬸᬯᬸᬲ᭄ᬲᬂᬳᬦᬹᬦᬵᬦ᭄ᬭᬸᬫᬹᬕ᭄ᬧᬵᬭᬶᬚᬵᬢ᭞
ᬫᬭᬵᬃᬬ᭄ᬬᬦ᭄ᬲᬶᬭᬾᬂᬳᬾᬳ᭄‌ᬗ᭄ᬦᬶᬗᬸᬤ᭄ᬬᬵᬦᬓᬸᬮ᭄ᬯᬦ᭄᭞
ᬳᬸᬫᬾᬃᬳᬾᬃᬭᬶᬓᬂᬭᬵᬓ᭄ᬱᬲᬵᬦᬸᬂᬫᬲᭂᬗ᭄ᬳᬶᬢ᭄᭞
ᬳᬦᬵᬫ᭄ᬩᭂᬓ᭄ᬦᬶᬓᬵᬲᬂᬤᬰᬵᬲ᭄ᬬᬵᬗ᭄ᬮᬕᬵᬦ᭛

ᬬᬤᬶᬦ᭄ᬭᬵᬯᬡᬵᬲᭂᬗ᭄ᬳᬶᬢᬵᬢᬄᬫᬭᬵᬗ᭄ᬓᬾ᭞
ᬮᬕᬵᬦᬗ᭄ᬓ᭄ᬯᬢᭂᬡ᭄ᬟᬲ᭄ᬦ᭄ᬬᬬᬾᬓᭀᬮᬶᬳᬗ᭄ᬓ᭄ᬯ᭞
ᬬᬧᬯ᭄ᬯᬢ᭄‌ᬯ᭄ᬯᬢᬗ᭄ᬓ᭄ᬯᬷᬲᬶᬭᬂᬭᬵᬫᬢᬸᬱ᭄‌ᬝ᭄ᬫᬾ᭞
ᬮᬯᬦ᭄‌ᬤ᭄ᬩ᭄ᬯᬶᬲᬷᬢᬵᬬᬲᬳᬃᬱᬤᬾᬗ᭄ᬓᬸ᭛

ᬅᬲᬕᬶᬱ᭄‌ᬝ᭄ᬢᭀᬭᬵᬫᬯ᭄ᬳᭀᬯᬶᬮ᭄‌ᬮ᭄ᬘᬾᬃᬢ᭄ᬢᬿᬦ᭄ᬮ᭄ᬬ᭄‌ᬩᬾᬳᬧ᭄ᬧ᭄ᬬ᭄᭛

ᬅᬮ᭄ᬲᭀᬧ᭄ᬭᬶᬜ᭄ᬘᬾᬲ᭄ᬲ᭄ᬲᬷᬢᬵᬯᬶᬮ᭄‌ᬮ᭄ᬩᬾᬧ᭄ᬮᬾᬲᬾᬤ᭄᭛

ᬦᬳᬦ᭄ᬮᬶᬂᬦᬶᬭᬵᬗᭂᬦᬗᭂᬦ᭄ᬢᬦ᭄ᬫᬲᭀᬯᬾ᭞
ᬢᬾᬓᬵᬭᬵᬚᬧᬸᬢ᭄ᬭᬾᬦ᭄ᬤ᭄ᬭᬚᬶᬢ᭄ᬓ᭄ᬬᬵᬢᬶᬭᬶᬂᬭᬵᬢ᭄᭞
ᬅᬦᬓ᭄ᬲᬂᬤᬰᬲ᭄ᬬᭀᬢ᭄ᬢᬫᬵᬰᬓ᭄ᬢᬶᬫᬵᬦ᭄ᬢ᭞
ᬧ᭄ᬭᬰᬵᬲ᭄ᬢᬾᬂᬚᬕᬢ᭄ᬰᬹᬭᬲᬂᬫᬾᬖᬦᬵᬤ᭛

ᬣᬸᬲ᭄ᬳᬾᬲᬿᬤ᭄ᬢᭀᬳᬶᬫ᭄ᬲᬾᬮ᭄ᬱ᭄᭛

ᬦᭀᬢ᭄ᬮᭀᬗᬱ᭄ᬝᬾᬃᬯ᭄ᬯᬭ᭄ᬤ᭄ᬲ᭄᭞
ᬧ᭄ᬭᬶᬜ᭄ᬘᬾᬶᬦ᭄ᬤ᭄ᬭᬚᬶᬢ᭄᭞
ᬱᬫᭀᬸᬲ᭄ᬬᬢᬾᬓᬵᬫᬲᭂᬗ᭄ᬳᬶᬢ᭄ᬧᭂᬚᬄᬲ᭄ᬬᬓ᭄ᬱᬗᬹᬦᬶ᭞
ᬧ᭄ᬭᬢᬶᬚ᭄ᬜᬵᬦ᭄ᬬᬲᬂᬩᬵᬬᬸᬧᬸᬢ᭄ᬭᭀᬮᬶᬳᬦ᭄ᬬ᭞
ᬢᬢᬦ᭄ᬫᬤ᭄ᬯᬫᬗ᭄ᬲᭃᬮᬯᬦ᭄ᬦᬬᬸᬥᬦ᭄ᬬ᭞
ᬢᬶᬢᬄᬢᬾᬓᬯᬤ᭄ᬯᬵᬦ᭄ᬬᬯᬷᬦᬵᬦᬶᬯᬵᬦᬶ᭛

ᬱᬶᬖ᭄‌ᬢ᭄ᬩ᭄ᬭᬯᬾᬮ᭄ᬬ᭄᭛

ᬭᬵᬣᬦ᭄ᬬᬵᬤ᭄ᬪᬹᬢᬵᬕᭃᬂᬬᬫᬮ᭄ᬯᬵᬬᬫᬵᬤᬺᬲ᭄᭞
ᬮᬯᬦ᭄ᬢᬸᬗ᭄ᬕᬗᬦ᭄ᬲᬗ᭄ᬓᭂᬧᬦ᭄ᬬᬾᬓᬫᬷᬃᬬ᭞
ᬧᬦᬄᬢᬷᬓ᭄ᬱ᭄ᬡᬢᬦ᭄ᬓ᭄ᬭᬳᬸᬫᬸᬗ᭄ᬕ᭄ᬯᬷᬭᬣᬦ᭄ᬬ᭞
ᬮᬯᬦ᭄ᬭᬵᬓ᭄ᬱᬲᬵᬗ᭄ᬭᬓ᭄ᬱᬵᬬᬾᬓᬧᬦᭂᬡ᭄ᬟᬲ᭄᭛

ᬅᬤᬜ᭄ᬘᬾᬕ᭄ᬯᬭ᭄ᬤ᭄ᬲ᭄᭛

ᬢᬾᬓᬦ᭄ᬬᬾᬂᬢᬫᬦ᭄ᬖᬹᬃᬡ᭄ᬦᬶᬢᬵᬗᬶᬦᬗᬶᬦ᭄ᬬ᭞
ᬫᬓᬶᬦ᭄‌ᬰ᭄ᬮ᭄ᬭ᭄ᬦᬗᬸᬤ᭄ᬬᬵᬦᬓᬾᬕᬹᬲᭂᬓᬃᬦ᭄ᬬ᭞
ᬫᬸᬮᬢ᭄ᬲᬂᬳᬦᬹᬫᬵᬦᬸᬫᬗ᭄ᬲᭃᬫᬦᬸᬗ᭄ᬲᬸᬂ᭞
ᬲᬶᬦᬫ᭄ᬩᬾᬦᬶᬭᬵᬗᬶᬦ᭄ᬤ᭄ᬭᬚᬶᬢ᭄ᬰᬷᬖ᭄ᬭᬫᭀᬚᬭ᭄᭛

ᬤᬾᬮᬬ᭄᭝‌ᬅᬲᭃᬓᭀᬤᬸᬭᬵᬘᬵᬭᬲᬓ᭄ᬯᬾᭃᬳ᭄ᬫᬸᬤᬸᬱ᭄ᬝ᭞
ᬧᬧᬕ᭄ᬢᬾᬓᬶᬳᭂᬦ᭄ᬤᬹᬢᬲᬂᬭᬵᬫᬤᬾᬯ᭞
ᬲᬓᬓ᭄ᬯᭂᬳ᭄ᬫ᭄ᬯᬶᬮᬾᬗ᭄ᬓᬵᬯᬶᬰᬷᬭ᭄ᬦ᭄ᬫᬾᬢᬤᬾᬗ᭄ᬓᬸ᭞
ᬬᬢᬦ᭄ᬪᬓ᭄ᬢ᭄ᬬᬭᬶᬰ᭄ᬭᬷᬫᬳᬵᬭᬵᬚᬭᬵᬫ᭛

ᬦᬳᬦ᭄ᬮᬶᬂᬦᬶᬭᬂᬫᬵᬫ᭄ᬭᬸᬢᬷᬫᬾᬖᬦᬵᬤ᭞
ᬉᬫᬡ᭄ᬟᬾᬫ᭄‌ᬬᬮᬵᬯᬦ᭄ᬩᬮᬦ᭄ᬬᬵᬢᬶᬭᭀᬤ᭄ᬭ᭞
ᬧᬋᬂᬬᭀᬫᬦᬄᬲᬂᬳᬦᬹᬫᬵᬦ᭄ᬲᬤᬃᬧ᭄ᬧ᭞
ᬦᬭᬵᬭᬄᬲᬶᬭᬾᬂᬳ᭄ᬭᬹᬦ᭄ᬬᬦᬵᬭᬵᬘᬪᬮ᭄ᬮ᭛

ᬣᬸᬲ᭄ᬲᬿᬤ᭄ᬫᬵᬭᬸᬢᬶᬢᭀᬫᬾᬖᬦᬵᬤ᭞
ᬯ᭄ᬳᭀᬢᬓᬶᬂᬧᭀᬲᬶᬢ᭄ᬬᭀᬦ᭄ᬯᬶᬣᬮ᭄‌ᬮ᭄ᬳᬶᬲᬾᬢ᭄ᬭᬾᬫᬾᬮ᭄‌ᬬ᭄ᬫᬮᬡ᭄ᬟᭂᬧᬶᬓᬵᬳ᭄ᬭᬹᬦ᭄ᬬᬫᬵᬓᬺᬧ᭄ᬢᬶᬩᬵᬦ᭄ᬬ᭞
ᬦ᭄ᬤᬢᬦ᭄ᬧᬫ᭄ᬬᬢᬷᬲᬂᬳᬦᬹᬫᬵᬦ᭄ᬢᭂᬓᬲ᭄ᬬᬸᬄ᭞
ᬓᬤᬷᬓᬂᬳᬸᬤᬦ᭄‌ᬭᬶᬂᬕᬸᬦᬸᬂᬓ᭄ᬯᬾᬄᬯᬢᬸᬦ᭄ᬬ᭞
ᬯᬶᬰᬷᬃᬡ᭄ᬦᬵᬧᬲᬄᬬᬃᬢᬶᬩᬵᬢᬦ᭄ᬧᬰᬾᬱ᭛

ᬳᬦᬹᬫᬵᬾᬦ᭄᭞
ᬩᬸᬢ᭄ᬯᬾᬭᬾᬲ᭄ᬫᬲ᭄ᬳᬾᬤᭀᬦᬶᬫ᭄ᬧᬘ᭄ᬢ᭄᭛

ᬇᬢ᭄ᬮᭁᬓᬾᬤ᭄ᬮᬶᬓᬾᬳᬾᬬ᭄ᬭᬿᬦ᭄ᬱᬮ᭄ᬮᬶᬗ᭄ᬤᭀᬯ᭄ᬦᭀᬦᬭᭀᬘ᭄ᬓ᭄ᬬ᭄‌ᬫᭀᬸᬦ᭄ᬢᬿᬦ᭄᭞
ᬣᬾᬬ᭄ᬯᬾᬭᬾᬘᭀᬫ᭄ᬧ᭄ᬮᬾᬢᬾᬮ᭄ᬬ᭄‌ᬲ᭄ᬳᬢ᭄ᬢᬾᬭᬾᬤ᭄᭛

ᬱᬓᬓ᭄ᬯᬾᬄᬦᬶᬯᬤ᭄ᬯᬵᬦᬶᬭᬂᬫᬾᬖᬦᬵᬤ᭞
ᬫᬳᬵᬖᭀᬭᬭᬹᬧᬵᬦ᭄ᬥᬓᬵᬭᬵᬢᬶᬤᬃᬧ᭄ᬧ᭞
ᬉᬫᬗ᭄ᬲᭃᬧ᭄ᬯᬬᬵᬗᭂᬫ᭄ᬩᬸᬮᬶᬪ᭄ᬭᬱ᭄ᬝᬰᬷᬃᬡ᭄ᬦ᭞
ᬳᬦᬹᬫᬵᬦ᭄ᬲᬶᬭᬵᬤᬶᬢ᭄ᬬᬲᬵᬓ᭄ᬱᬵᬢ᭄ᬫᬸᬲᬸᬲ᭄‌ᬬ᭛

ᬫᬓᬶᬦ᭄ᬤᬃᬧ᭄ᬧᬲᬂᬫᬵᬭᬸᬢᬷᬭ᭄ᬧᬵᬗᬮᬧᬵ᭞
ᬬᬧᬗ᭄ᬤᬸᬓ᭄ᬦᬶᬭᬾᬭᬵᬓ᭄ᬱᬲᬵᬲᬶᬗᬸᬫᬗ᭄ᬲᭃ᭞
ᬕᭂᬮᬵᬦᬂᬩᬮᬵᬦ᭄ᬢᭀᬦ᭄ᬲᬶᬭᬵᬦᬾᬓᬭᬹᬧ᭞
ᬓᬧᬹᬳᬦ᭄ᬓᬩᬾᬄᬦ᭄ᬬᬵᬤ᭄ᬪᬸᬢᬵᬦᭀᬦ᭄ᬲᬶᬭᬵᬓ᭄ᬯᬾᬄ᭛

ᬇᬳᬦᬵᬦᬸᬗ᭄ᬕᬦᬸᬗ᭄ᬕᬮ᭄ᬳᬦᬵᬲ᭄ᬩ᭄ᬯᬸᬲᬗ᭄ᬓ᭄ᬬ᭞
~‌ᬇᬦᬗ᭄ᬲᭃᬮᬸᬫᬸᬫ᭄ᬧᬢ᭄‌ᬭᬶᬗᬵᬓᬵᬰᬭᬸᬗ᭄ᬕᬸ᭞
ᬢᬸᬫᬹᬢ᭄ᬫᬗ᭄ᬮᬬᬂᬭᬵᬓ᭄ᬱᬲᬵᬢ᭄ᬬᬦ᭄ᬢᬰᬷᬖ᭄ᬭ᭞
ᬫᬮᬸᬬ᭄‌ᬭᬶᬂ‌ᬍᬫᬄᬲᬂᬳᬦᬹᬫᬵᬦᬸᬫᬶᬗ᭄ᬲᭀᬭ᭄᭛

ᬧᬋᬂᬬᬦ᭄ᬢᭂᬟᬸᬦ᭄ᬢ᭄ᬯᬷᬢᬓᭂᬦ᭄ᬲᬂᬳᬦᬹᬫᬵᬦ᭄᭞
ᬢᭂᬓᬦ᭄ᬬᬾ᭛ᬂ‌ᬍᬫᬄᬓᬧ᭄ᬯᬫᬗ᭄ᬲᭃᬢᬸᬫᬦ᭄ᬤᬂ᭞
ᬫᬸᬯᬄᬲᬂᬳᬦᬹᬫᬵᬦ᭄ᬫᭂᬲᬢ᭄ᬲᬾᬧᬶᬓᬂᬯ᭄ᬯᬶᬮ᭄᭞
ᬢᬸᬫᭂᬗ᭄ᬳᬵᬓᬩᬾᬄᬦ᭄ᬬᬵᬗᭂᬲᬄᬓᬧ᭄ᬯᬓᬾᬧ᭄ᬯᬦ᭄᭛

ᬮᭁᬓᬾᬤᬸᬧ᭄᭞
ᬣᬾᬬ᭄‌ᬫ᭄ᬯᬦᬾᬤᬲ᭄ᬣᬾᬬ᭄ᬯᬾᬭᬾᬢᬶᬭᬾᬤ᭄᭛

ᬫᬓᬶᬦ᭄ᬢᬷᬩ᭄ᬭᬬᬵᬦ᭄ᬮᬶᬄᬧ᭄ᬯᬬᬕ᭄ᬮᬵᬦᬫᭀᬲᬄ᭞
ᬲᬶᬭᬂᬫᬵᬭᬸᬢᬷᬧᭃᬗᬓᭂᬦ᭄ᬢᬾᬓᬗᬾᬮ᭄ᬦ᭄ᬬ᭞
ᬦᬮᬧ᭄ᬧᬵᬂᬦᬶᬓᬂᬧᬭᬶᬚᬵᬝᬵᬢᬢᬸᬗ᭄ᬕᬮ᭄᭞
ᬧᬸᬧᬸᬄᬢᬾᬓᬦᬂᬫᬹᬃᬓ᭄ᬓᬲᬓ᭄ᬯᬾᬄᬦ᭄ᬬᬰᬷᬃᬡ᭄ᬦ᭛

ᬧ᭄ᬧᭂᬚᬄᬧ᭄ᬯᬾᬓᬦᬂᬭᬵᬓ᭄ᬱᬲᬵᬦᬸᬂᬲᬸᬭᬵᬓ᭄ᬱ᭞
ᬫᬲᭃᬗᬶᬦ᭄ᬤ᭄ᬭᬚᬶᬢ᭄ᬰᬷᬖ᭄ᬭᬕᬸᬫ᭄ᬭᬶᬢ᭄ᬭᬣᬦ᭄ᬬ᭞
ᬧᬦᬄᬢᬾᬓᬲᬂᬫᬵᬭᬸᬢᬷᬗᬲ᭄ᬢ᭄ᬭᬢᬷᬓ᭄ᬱ᭄ᬡ᭞
ᬢᬢᬃᬧᬵᬗᬧᬵᬢᬄᬧᬦᬄᬦ᭄ᬬᬵᬃᬧᬸᬧᬸᬕ᭄‌ᬬ᭛

ᬯᬶᬣ᭄ᬲ᭄ᬳᬭ᭄ᬧᬃᬭᭀᬯ᭄ᬲ᭄᭞
ᬩᬸᬢ᭄ᬣᬾᬬ᭄‌ᬤᬶᬤ᭄ᬦᭀᬳᬭ᭄ᬫ᭄ᬢᭀᬳᬶᬫ᭄᭞
ᬣᬾᬬ᭄‌ᬩᬾᬘᬫᬾᬩ᭄ᬮᬸᬦ᭄ᬢᭀᬦᬶᬫ᭄ᬧᬘ᭄ᬢ᭄᭛

ᬫᬲᭃᬢᬸᬗ᭄ᬕᬗᬦ᭄ᬢᬸᬮ᭄ᬬᬬᬵᬲᬶᬗ᭄ᬳᬫᬗ᭄ᬳ᭄ᬭᬶᬓ᭄᭞
ᬧᬋᬂᬬᬵᬗ᭄ᬤᭂᬫᬓ᭄ᬲᬂᬳᬦᬹᬫᬵᬦ᭄ᬮᬸᬫᬸᬫ᭄ᬧᬢ᭄᭞
ᬢᬸᬳᬸᬓ᭄ᬧ᭄ᬬᬄᬦᬶᬓᬂᬢᬸᬗ᭄ᬕᬗᬦ᭄‌ᬭᬶᬂᬦᬓᬵᬕ᭄ᬭ᭞
ᬫᭂᬢᬸᬂᬭᬵᬄᬲᬓᬾᬭᬸᬂᬦ᭄ᬬᬚᬷᬯᬦ᭄ᬬᬮᬸᬗ᭄ᬳᬵ᭛

ᬧᭂᬚᬄᬦ᭄ᬬᬾᬓᬦᬵᬰ᭄ᬙᬃᬬ᭄ᬬᬲᬂᬫᬾᬖᬦᬵᬤ᭞
ᬅᬧᬦ᭄‌ᬭᬶᬂᬤᬗᬹᬢᬦ᭄ᬳᬦᬵᬢᬄᬫᬢᬷᬬ᭞
ᬅᬲᬶᬂᬮ᭄ᬯᬷᬭᬦᬶᬂᬰᬢ᭄ᬭᬸᬰᬷᬯ᭄ᬭ᭄ᬦᬷᬾᬢᬤᬾᬦ᭄ᬬ᭞
ᬮᬸᬓᬦ᭄ᬬᬵᬦ᭄ᬧᭂᬚᬄᬤᬾᬦᬶᬭᬂᬩᬵᬬᬸᬧᬸᬢ᭄ᬭ᭛

ᬯᬾᬭᬾᬓᬶᬮ᭄ᬮᬾᬤ᭄ᬩ᭄ᬬ᭄‌ᬩᬵᬬᬸᬧᬸᬢ᭄ᬭ᭛

ᬕᬸᬫᬦ᭄ᬢᬷᬓᬦᬂᬢᬸᬗ᭄ᬕᬗᬦ᭄ᬤᬶᬩ᭄ᬬᬰᬓ᭄ᬢᬶ᭞
ᬉᬫᬷᬃᬢᬂᬭᬣᬵᬕᭃᬂᬬᬲᬵᬫ᭄ᬧᬸᬦ᭄ᬤᬶᬦᬵᬦᬦ᭄᭞
ᬱ᭄ᬲ᭄ᬲᭃᬓ᭄ᬭᬵᬓ᭄ᬱᬲᬵᬦᬸᬂᬲᬸᬭᬵᬓ᭄ᬱᬦ᭄ᬬᬲᬾᬯᬸ᭞
ᬳᬸᬯᬸᬲ᭄ᬫᬸᬗ᭄ᬕᬸᬫᬗ᭄ᬲᭃᬧᬟᬵᬦᬸᬂᬲᬾᬦᬤ᭄ᬥ᭛

ᬯᬾᬮ᭄ᬮᬃᬫ᭄ᬫᬾᬤ᭄᭛

ᬤᬶᬦᬵᬦᬦᬶᬓᬂᬭᬵᬓ᭄ᬱᬲᬵᬦᬸᬂᬧ᭄ᬭᬯᬷᬭ᭞
ᬅᬲᬶᬂᬢᬦ᭄ᬲᬸᬭᬸᬤ᭄‌ᬭᬶᬂᬫᬸᬲᬸᬄᬰᬹᬭᬲᬵᬭ᭞
ᬬᬫᬸᬗ᭄ᬕ᭄ᬯᬷᬳᬋᬧ᭄ᬦᬶᬂᬭᬣᬵᬦᬸᬂᬧᬦᭂᬡ᭄ᬟᬲ᭄᭞
ᬗᬭᬦ᭄ᬬᬵᬳᬮᬾᬧ᭄ᬰᬵᬓᬝᬩ᭄ᬬᬹᬳᬦᬵᬫ᭛

꧌ᬯᬕᭀᬦ᭄ᬩᬢ᭄‌ᬢ᭄ᬮᬾᬃᬭᬬ᭄꧍᭛

ᬳᬸᬯᬸᬲ᭄ᬢᬾᬓᬦᬂᬭᬵᬓ᭄ᬱᬲᬵᬩ᭄ᬬᬹᬳᬲᬗ᭄ᬓᭂᬧ᭄᭞
ᬧᬟᬵᬢᬸᬗ᭄ᬕᬮᬦ᭄ᬓᬤ᭄ᬕᬕᬡ᭄ᬟᬾᬯᬓᭀᬦ᭄ᬢ᭞
ᬢᬸᬫᬦ᭄ᬤᬂᬓᬩᬾᬄᬦ᭄ᬬᬵᬫᬦᬄᬲᬂᬳᬦᬹᬫᬵᬦ᭄᭞
ᬲᭂᬲᭃᬓ᭄ᬳ᭄ᬭᬹᬦ᭄ᬬᬬᬵᬢᬶᬧ᭄ᬮᬗᬶᬢ᭄ᬯᬸᬦ᭄ᬢᬸᬤᬾᬦ᭄ᬬ᭛

ᬇᬓᬵᬢᬾᬂᬤᬗᬹᬢᬦ᭄ᬳᬦᬵᬦᬸᬂᬫᬧᬕ᭄‌ᬬ᭞
ᬳ᭄ᬬᬗᬶᬦ᭄ᬤ᭄ᬭᬵᬢᬓᬸᬢ᭄ᬤᬾᬦᬶᬓᬵᬳ᭄ᬭᬹᬦ᭄ᬬᬢᬶᬓ᭄ᬱ᭄ᬡ᭞
ᬅᬧᬦ᭄ᬬᬵᬯᬢᬂᬯ᭄ᬯᬂᬓᭂᬦᬷᬤᬾᬦ᭄ᬬᬰᬷᬃᬡ᭄ᬦ᭞
ᬧᭂᬚᬄᬢᬦ᭄ᬧᬰᬾᬱᬾᬓᬂᬰᬢ᭄ᬭᬸᬤᬾᬦ᭄ᬬ᭛

ᬇᬓᬂᬩ᭄ᬯᬢ᭄ᬦᬶᬓᬵᬢᬦ᭄ᬳᬦᬵᬦᬸᬂᬫᬧᬕ᭄‌ᬬ᭞
ᬦ᭄ᬤᬢᬦ᭄ᬧᬗ᭄ᬮᬭᬾᬬᬦ᭄ᬢᭂᬓᬾᬲᬂᬳᬦᬹᬫᬵᬦ᭄᭞
ᬢᬸᬳᬸᬦ᭄ᬢ᭄ᬭᬸᬲ᭄ᬧᬸᬧᬹᬲᬂᬫᬭᬸᬢ᭄ᬧᬸᬢ᭄ᬭᬤᬾᬦ᭄ᬬ᭞
ᬦ᭄ᬤᬢᬵᬭᬫ᭄ᬩᬶᬮᬶᬳ᭄ᬭᬹᬢᬫᭀᬮᬄᬢᬸᬫᬗ᭄ᬕᭃ᭛

ᬩᬸᬢ᭄ᬳᬾᬤᬶᬤ᭄ᬦᭀᬢ᭄ᬧᬸᬮ᭄ᬮᬶᬢᭀᬸᬢ᭄᭞
ᬳᬾᬮᬾᬢᬶᬢ᭄ᬲ᭄ᬢᬬ᭄᭛

ᬧᬚᬵᬢ᭄ᬬᬦ᭄ᬦᬶᬓᬵᬲᬂᬫᬳᬵᬰᬹᬭᬭᬶᬂᬧ᭄ᬭᬂ᭞
ᬢᬦᬗ᭄ᬕᭂᬄᬢᬬᬵᬫ᭄ᬩᭂᬓ᭄ᬦᬶᬭᬵᬦ᭄ᬢᬦ᭄ᬧᬘᬶᬳ᭄ᬦᬵ᭞
ᬫᬢᬂᬦ᭄ᬬᬵᬦ᭄ᬳᭂᬦᭂᬂᬲᬂᬳᬦᬹᬫᬵᬦ᭄ᬲᬸᬥ᭄ᬭ᭄ᬭ᭞
ᬢᬸᬫᬗ᭄ᬕᭃᬧᬦᬄᬭᬶᬂᬧᬸᬧᬹᬢᬃᬯᬢᭂᬓ᭄‌ᬬ᭛

ᬫᬸᬮᬢ᭄ᬢᬶᬦ᭄ᬤ᭄ᬭᬚᬶᬢᬃᬤ᭄ᬥᬲᬓ᭄ᬭᭀᬥᬬᬃᬢᭀᬦ᭄᭞
ᬓᬥᬷᬭᬦ᭄ᬦᬶᬭᬂᬩᬵᬬᬸᬧᬸᬢ᭄ᬭᬾᬂᬭᬡᬵᬗ᭄ᬕ᭞
ᬯᬶᬦᭂᬡ᭄ᬝᬂᬦ᭄ᬬᬮᬗ᭄ᬓᬧ᭄ᬦ᭄ᬬᬯᬵᬓᬵᬭᬧᬹᬃᬡ᭄ᬦ᭞
ᬧᬦᬄᬲᬂᬳᬦᬹᬫᬵᬦ᭄‌ᬭᬶᬓᬂᬦᬵᬕᬧᬵᬰ᭛

ᬯᬶᬣᬦᬵᬕᬧᬵᬰ꧌ᬲ᭄ᬦᬓᬾᬶᬲ᭄ᬲ᭄ᬯᬶᬗᬃᬭᭀᬯ᭄꧍᭛

ᬉᬮᬵᬮ᭄ᬯᬶᬃᬦᬶᬓᬵᬳ᭄ᬭᬹᬦ᭄ᬬᬲᬵᬓ᭄ᬱᬵᬢ᭄‌ᬬᬫᬵᬯᬵᬦ᭄᭞
ᬲᬢᬮ᭄ᬕᭃᬂᬦ᭄ᬬᬮᬵᬯᬦ᭄ᬤᬯᬵᬦ᭄ᬬᬵᬧ᭄ᬭᬫᬾᬬ᭞
ᬫᬧᬜ᭄ᬚᬂᬲᬶᬳᬸᬂᬦ᭄ᬬᬵᬫ᭄ᬲᬮᬶᬢ᭄ᬬᬵᬢᬶᬭᭀᬤ᭄ᬭ᭞
ᬫᬶᬗᬶᬲ᭄ᬓ᭄ᬭᬹᬭᬳᬸᬦ᭄ᬢᬸᬦ᭄ᬬᬩᬚ᭄ᬭᭀᬧᬫᬦ᭄ᬬ᭛

ᬬᬢᬾᬓᭀᬫᬶᬍᬢ᭄ᬩᬵᬳᬸᬲᬂᬩᬵᬬᬸᬧᬸᬢ᭄ᬭ᭞
ᬅᬧᬶᬢ᭄ᬢᬗᬶᬕᬵᬤᬾᬦᬶᬓᬂᬦᬵᬕᬧᬵᬰ᭞
ᬧᬸᬧᬹᬬᬵᬧᬶᬲᬶᬢ᭄ᬓᬧ᭄ᬯᬓᬵᬧᬸᬲ᭄ᬢᭂᬓᬾᬦᬢᬹᬭ᭄᭞
ᬢᬶᬩᬵᬲᬂᬳᬦᬹᬫᬵᬦ᭄ᬓᭂᬦᬾᬂᬦᬵᬕᬧᬵᬰ᭛

ᬦ᭄ᬤᬢᬦ᭄ᬲᬗ᭄ᬓᬭᬶᬂᬳᬷᬦᬰᬓ᭄ᬢᬶᬦ᭄ᬓᬧᬵᬰ᭞
ᬅᬯᬵᬲ᭄ᬬᬾᬓᬦᬂᬧᬵᬰᬰᬷᬃᬡ᭄ᬦᬷᬬᬭᬳ᭄ᬬᬸᬦ᭄᭞
ᬉᬧᬵᬬᬵᬦᬶᬭᬵᬃᬢᭀᬦᬲᬂᬭᬵᬯᬡᬾᬓᬵ᭞
ᬫᬢᬂᬦ᭄ᬬᬵᬦ᭄ᬳᭂᬦᭂᬂᬭᬶᬂᬪᬸᬚᬗ᭄ᬕᬧ᭄ᬭᬬᬵᬢ᭛

ᬢᬢ᭄ᬓᬵᬮᬦ᭄ᬓᬵᬧᬸᬲᬦ᭄ᬲᬂᬧᬯᬦᬲᬸᬢᬳᬸᬫᬸᬂᬢᬂᬭᬵᬓ᭄ᬱᬲᬩᬮ᭞
ᬮᬵᬯᬦ᭄ᬲᬂᬫᬾᬖᬦᬵᬤᬵᬗᬫᬳᬫᬳᬸᬫᬳᭃᬫ᭄ᬫᬳ᭄‌ᬬ᭄ᬕᬷᬲᬳᬩᬮ᭞
ᬓᬧ᭄ᬯᭀᬫᬗ᭄ᬲᭃᬲᭂᬲᭃᬓ᭄ᬲᬵᬳᬲᬫᬗᭂᬲᭂᬲᭂᬲᭂᬲ᭄ᬫᬵᬫᬺᬧ᭄‌ᬬᬫᬫᬮᬸ᭞
ᬢᬃᬧᬯ᭄ᬬᬢ᭄ᬲᬂᬳᬦᬹᬫᬵᬦ᭄ᬓᬤᬶᬯᭂᬲᬶᬧᬶᬦᬸᬧᬸᬄᬭᬶᬂᬫᬸᬤ᭄ᬕᬭᬢᬶᬫᬄ᭛

ᬅᬦ᭄‌ᬤ᭄ᬫᬾᬖᬦᬵᬤᬘ᭄ᬭᭀᬯ᭄ᬤᬾᬤᬭᭀᬸᬦ᭄‌ᬤ᭄ᬢᭀᬕᬾᬣᬾᬃᬯᬶᬣ᭄ᬳᬶᬲ᭄ᬚᭀᬬᭀᬸᬲ᭄ᬲᭀᬮ᭄ᬤ᭄ᬬᬾᬃᬱ᭄ᬣᬾᬬ᭄ᬫᭀᬚᬃᬲᬂᬫᬾᬖᬦᬵᬤᬾᬳᬋᬧᬶᬭᬳᬕᬳᭂᬦ᭄ᬤᬾᬲᬂᬤᬰᬫᬸᬔ᭞
ᬐᬳᬬ᭄ᬯᬵᬢᬲᬤᬾᬦ᭄ᬬᬵᬦᬳᬸᬭᬶᬧᬢᬓᬭᬶᬄᬢᬦ᭄ᬤᬤ᭄ᬬᬮᬸᬧᬸᬢ᭞
ᬢᭀᬄᬧ᭄ᬭᬶᬄᬧᬸᬡ᭄ᬟᬸᬢ᭄ᬓᬩᬾᬳᬶᬤ᭄ᬯᬯᬢᬭᬶᬳᬋᬧᬦ᭄ᬰ᭄ᬭᬷᬭᬵᬓ᭄ᬱᬲᬧᬢᬶ᭞
ᬢᭀᬦ᭄ᬢᭀᬦᭂᬦ᭄ᬤᬾᬦᬶᬭᬂᬪᬹᬧᬢᬶᬩᬶᬰᬦᬶᬓᬦᬂᬧᬵᬰᬵᬲᬫᬲᬫ᭛

ᬲ᭄ᬦᬓᬾᬃᬭᭀᬯ᭄᭛

ᬦᬵᬮᬶᬂᬲᬦ᭄ᬫᬾᬖᬦᬵᬤᬵᬭᬸᬚᬭᬶᬲᬳᬦᬦᬶᬂᬯᬤ᭄ᬯᬦᬶᬭᬓᬩᬾᬄ᭞
ᬫᬵᬭᬶᬦ᭄ᬧᬵᬫᬺᬧ᭄‌ᬬᬰᬶᬖ᭄ᬭᬾᬦᬸᬲᬸᬗᬸᬲᬸᬗᬶᬓᬲᬂᬩᬵᬬ᭄ᬯᬵᬢ᭄ᬫᬚᬯᬯᬂ᭞
ᬳᬵᬄᬯ᭄ᬭᬾᬤᬸᬱ᭄ᬝᬵᬝᬶᬥᬹᬭ᭄ᬢ᭄ᬣᬵᬥᬫᬧᭂᬚᬳᬶᬳᬸᬯᬸᬲ᭄ᬢᬸᬦ᭄ᬯᬷᬓᬢᬫᭂᬦᬾ᭞
ᬦ᭄ᬤᬄᬓᬺᬢ᭄ᬢᭂᬗ᭄ᬕᭂᬓ᭄ᬦ᭄ᬬᬭᬵᬄᬦ᭄ᬬᬾᬦᬶᬦᬸᬫᬣᬘᬧᬸᬧᬸᬄᬢᭂᬡ᭄ᬟᬲ᭄ᬦ᭄ᬬᬋᬫᬸᬓᭂᬦ᭄᭛

ᬣᬸᬲ᭄ᬲᬿᬤ᭄ᬫᬾᬖᬦᬵᬤᬵᬤ᭄ᬤ᭄ᬭᬾᬲ᭄ᬲᬶᬗᬮ᭄‌ᬮ᭄ᬳᬶᬲ᭄ᬲᭀᬮ᭄ᬤ᭄ᬬᬾᬃᬱ᭄᭛

ᬣᬾᬬ᭄‌ᬲ᭄ᬢᭀᬧ᭄ᬧᬾᬤ᭄ᬩᬾᬢᬶᬗ᭄ᬥᬹᬃᬢ᭄ᬢᬾᬓᬷᬤᬹᬢᬦᬶᬂᬭᬵᬖᬯᬫᬫᬢᬶᬫᬢᬷᬤᭀᬦ᭄ᬬᬵᬗᬮᬳᬮᬄ᭞
ᬫᭂᬗ᭄ᬕᭂᬧ᭄ᬰᬵᬦ᭄ᬢᬵᬦ᭄ᬢᬶᬦᭀᬦ᭄ᬢᭀᬦᬶᬦᬶᬗᬾᬢᬶᬗᭂᬢᬓᭂᬦ᭄ᬘᬡ᭄ᬟᬮᬬᬯᭂᬕᬶᬕ᭄᭞
ᬦᬶᬃᬤᭀᬲᬂᬭᬵᬓ᭄ᬱᬲᬵᬢᬄᬢᬸᬯᬶᬬᬢᬶᬓᬧᭂᬚᬄᬤᬾᬦ᭄ᬬᬵᬲᬶᬗᬸᬫᬲᭃ᭞
ᬦ᭄ᬤ᭄ᬬᬂᬥᬃᬫ᭄ᬫᬦ᭄ᬤ᭄ᬬᬂᬓᬯᬶᬓ᭄ᬯᬦ᭄‌ᬭᬶᬬᬫᬫᬢᬶᬫᬢᬷᬥᬶᬓ᭄ᬢᬦ᭄ᬢᬸᬳᬸᬯᬶᬓᬸ᭛

ᬦᬵᬮᬶᬂᬦᬶᬓᬦᬂᬫᬹᬃᬓ᭄ᬓᬓᬩᬾᬄ᭞
ᬫᬳ᭄‌ᬬ᭄ᬫ᭄‌ᬬᬭᬶᬗᬵᬓᬵᬰᬳᬸᬫᬸᬂ᭞
ᬮᬸᬗ᭄ᬳᬷᬬᬫᬸᬮᬶᬄᬰ᭄᭑ᬖ᭄ᬭᬟᬢᭂᬂ᭞
ᬯᬶᬦ᭄ᬯᬢ᭄ᬦ᭄ᬬᬢᬲᬂᬩᬵᬬᬸᬲᬸᬢ᭛

ᬳᬾᬦᬵᬣᬬᬢᬾᬓᬶᬂᬫᬳᬮ᭞
ᬫ᭄ᬭᬱ᭄ᬝᬵᬓᭂᬦᬶᬓᬂᬓᬮ᭄ᬧᬢᬭᬸ᭞
ᬰ᭄ᬢ᭄ᬭ᭄ᬦᬂᬓᬬᬸᬭᬹᬕ᭄ᬤᬾᬦ᭄ᬬᬋᬩᬄ᭞
ᬲ᭄‌ᬩ᭄ᬲᬷᬦᬶᬓᬗᬸᬤ᭄ᬬᬵᬦᬯᬦ᭛

ᬢᬢ᭄ᬓᬵᬮᬲᭂᬟᬾᬂᬦ᭄ᬬᬯᬶᬦᬭᬄ᭞
ᬲᬂᬭᬵᬯᬡᬲᬓ᭄ᬭᭀᬥᬲᬶᬭ᭞
ᬯ᭄ᬭᬾᬤᬸᬱ᭄ᬝᬤᬸᬭᬵᬘ᭄ᬫ᭄ᬭᬧᬢᬶ᭞
ᬦᬵᬮᬶᬂᬦᬶᬭᬯᬾᬢ᭄ᬦ᭄ᬬᬵᬃᬫᬕᭂᬍᬂ᭛

ᬲᬂᬯᬶᬪᬷᬱᬡᬲᬶᬭᬫᬸᬮᬢ᭄᭞
ᬦ᭄ᬢᭀᬦ᭄ᬫᬭᬸᬢ᭄ᬲᬸᬢᬾᬦᬧᬸᬲᬦ᭄᭞
ᬓᬵᬲᬶᬳᬦ᭄ᬢᬲᬶᬭᬓᬭᬸᬡ᭞
ᬬᬢ᭄ᬦᬰᬷᬖ᭄ᬭᬲᬶᬭᬫᬯᬸᬯᬸᬲ᭄᭛

ᬱᬸᬮ᭄ᬮ᭄ᬬ᭄‌ᬳᬾᬲ᭄ᬧᭀᬓᬾ᭝ᬪᬹᬫᬶᬦᬵᬣᬤᬰᬯᬤᬦ᭞
ᬲᭀᬚᬭᬶᬗᬚᬶᬬᬧᬶᬢᬸᬳᬸᬦ᭄᭞
ᬤᬹᬢᬢᬦ᭄ᬤᬤᬶᬧᬶᬦᭂᬚᬳᬦ᭄᭞
ᬬᬤ᭄ᬬᬧᬶᬦ᭄‌ᬬᬯᭂᬕᬶᬕᬢᬸᬯᬶ᭛

ᬲ᭄ᬘ᭄ᬭᬶᬧ᭄ᬢᬸᬭᬾᬲ᭄᭛

ᬅᬫᬾᬲ᭄ᬲᬾᬗᬾᬃᬫᬬ᭄‌ᬦᭀᬢ᭄ᬩᬾᬲᬾᬦ᭄ᬢᬾᬜ᭄ᬘᬾᬤ᭄ᬢᭀᬤᬾᬣ᭄᭞
ᬏᬾᬦᬶᬱ᭄ᬳᬾᬶᬲᬾᬢ᭄ᬭᬾᬫᬾᬮ᭄ᬬ᭄ᬯᬶᬘ᭄ᬓᬾᬤ᭄᭛

ᬤᬰ᭄ᬰᬫᬲ᭄ᬲᬃᬕ᭄ᬕᬳ᭄‌ᬘ᭄ᬦᬃᬭᬾᬭ᭄᭛

ᬇᬢᬶᬦᬵᬮᬶᬂᬦᬶᬭᬫᭀᬚᬭ᭄᭞
ᬇᬭᬶᬓᬂᬰᬵᬲᬦᬬᬸᬓ᭄ᬢᬶ᭞
ᬲᬶᬭᬲᬂᬭᬵᬯᬡᬫᬹᬃᬓ᭄ᬓ᭞
ᬲᬸᬫᬳᬸᬃᬫᬗ᭄ᬓᬶᬦᬲᭂᬗ᭄ᬳᬶᬢ᭄᭛

ᬭᬵᬯᬡᬭᬾᬧ᭄ᬮ᭄ᬬᬾᬤ᭄ᬯᬶᬣᬶᬜ᭄ᬘ᭄ᬭᬾᬲᬶᬂᬱᬸᬭ᭄ᬬ᭄᭝᭛

ᬦ᭄ᬤ᭄ᬬᬫᬢᬂᬦ᭄ᬬᬵᬦ᭄ᬮᬸᬧᬸᬢᬾᬓᬶ᭞
ᬧᭂᬚᬳᬵᬢᬄᬬᬵᬯᬵᬲ᭄‌ᬬ᭞
ᬅᬧᬦᬢ᭄ᬬᬦ᭄ᬢᬯᭂᬕᬶᬕ᭄ᬦ᭄ᬬ᭞
ᬦᬸᬫᬦᬵᬓᭂᬦ᭄ᬢᬦᭂᬫᬗ᭄ᬓᬸ᭛

᭐ᬯ᭄ᬳ᭄ᬬ᭄‌ᬲ᭄ᬳᭀᬸᬮ᭄‌ᬤ᭄ᬳᬿᬲ᭄ᬘᬧᬾᬱ᭄ᬭᭀᬫ᭄ᬧᬸᬦᬶᬲ᭄‌ᬳ᭄ᬫᬾᬦ᭄‌ᬢ᭄ᬚ᭄?ᬘᬾᬃᬢ᭄ᬢᬿᬦ᭄ᬮ᭄ᬬ᭄‌ᬳᬾᬲ᭄ᬳᭀᬸᬮ᭄‌ᬤ᭄ᬩᬾᬩ᭄ᬭᭀᬸᬖ᭄ᬢ᭄᭞
ᬦ᭄ᬬᬯᬦᬾᬄᬤᭀᬱᬦᬶᬓᬂᬯᬻ᭞
ᬉᬫᬢᬷᬭᬵᬓ᭄ᬱᬲᬪᬺᬢ᭄ᬬ᭞
ᬩᬮᬫᬦ᭄ᬢ᭄ᬭᬷᬢᬸᬯᬶᬰ᭄ᬢ᭄ᬭ᭄ᬦ᭄ᬫᬾ᭞
ᬬᬤᬶᬢᬦ᭄ᬧᬢ᭄ᬬᬦᬮᬶᬗ᭄ᬢ᭛

ᬬᭀᬸᬳᬯᬾᬲᬿᬤ᭄᭛

᭛

ᬦᬶᬬᬢᬂᬭᬵᬚ᭄ᬬᬯᬶᬰᬷᬭ᭄ᬗ᭄ᬦᬵ᭞
ᬭᬪᬲᬵᬦ᭄ᬬᬾᬓᬵᬓᬩᬾᬄᬦ᭄ᬬ᭞
ᬬᬫᬢᬂᬦ᭄ᬬᬵᬦ᭄ᬧᭂᬚᬳᬵᬢᬄ᭞
᭛

ᬇᬓᬦᬵᬲᬶᬗᬯᬫᬦ᭛

ᬫᬸᬲ᭄‌ᬢ᭄ᬤ᭄ᬬᬾ᭞
ᬅᬲᬦ᭄ᬬᭀᬦᬾᬯ᭄ᬳ᭄ᬯᬶᬦ᭄ᬲᬸᬮ᭄‌ᬢ᭄ᬲ᭄ᬫᬾ᭛

᭞
ᬇᬓᬦᬂᬯ᭄ᬯᬂᬓᬯᬫᬵᬦ᭞
ᬳᬸᬫᭂᬦᭂᬂᬬᬦ᭄ᬳᬦᬰᬢ᭄ᬭᬸ᭞
ᬦᬶᬬᬢᬰ᭄ᬭᬷᬦ᭄ᬬᭀᬫᬶᬗ᭄ᬕᬢ᭄᭞
ᬫᬢᬓᬸᬢ᭄‌ᬭᬶᬂᬧᬭᬶᬪᬹᬢ᭛

¢‌ᬅᬦᬶᬦ᭄ᬲᬸᬮ᭄ᬢᬾᬤ᭄ᬫᬦ᭄‌ᬯ᭄ᬳᭀᬤ᭄ᬯᬾᬲ᭄ᬦᭀᬢ᭄ᬲ᭄ᬢᬦ᭄ᬤᬸᬧᬕᬿᬦ᭄ᬲ᭄ᬢᭀᬦ᭄ᬘᭀᬫᬶᬗᬾᬦᬾᬫ᭄ᬬᬾᬲ᭄᭞
ᬯᬶᬮ᭄ᬮ᭄᭛

ᬓᬮᬯᬦ᭄‌ᬦ᭄ᬤ᭄ᬬᬂᬯ᭄ᬯᬗᬲᬫ᭄ᬧᬬ᭄᭞
ᬲᬮᬯᬲ᭄ᬓᬸᬜ᭄ᬚᬬᬰᬢ᭄ᬭᬸ᭞
ᬧ᭄ᬭᬡᬢᬂᬭᬵᬢ᭄ᬲᬳᬦᬦ᭄ᬬ᭞
ᬇᬓᬦᬂᬳ᭄ᬬᬂᬢᬸᬯᬶᬪᬓ᭄ᬢᬶ᭛

ᬲᬸᬩ᭄ᬚᬾᬘ᭄‌ᬢ᭄ᬲ᭄᭛

᭛

ᬬᬫᬢᬂᬦ᭄ᬬᬵᬦ᭄ᬧᭂᬚᬳᬾᬓᬶ᭞
ᬇᬓᬦᬂᬯ᭄ᬭᬾᬬᬫᬲᬫ᭄ᬧᬾ᭞
ᬦᬸᬫᬦᬓᭂᬦ᭄ᬢᬦᭂᬫᬗ᭄ᬓᬸ᭞
ᬲᭂᬟᭂᬗᬯ᭄ᬯᬄᬬᬭᬶᬦᬹᬕ᭄ᬦ᭄ᬬ᭛

ᬫ᭄ᬬ᭄‌ᬧ᭄ᬮᬦ᭄‌ᬢ᭄ᬲ᭄᭞
ᬯ᭄ᬳᬶᬮᬾᬣᬾᬬ᭄ᬯᬾᬭᬾᬩᬾᬭᬶᬂᬱ᭄ᬭ᭄ᬯᬶᬢ᭄᭛

ᬲᬢᭂᬓᬗ᭄‌ᬓ᭄ᬫᬷᬭᬶᬢᬫᬦ᭄ᬓᬸ᭞
ᬫᬭᬋᬫ᭄ᬓᬧ᭄ᬯᬓᬸᬫᭃᬮ᭄‌ᬬ᭞
ᬇᬓᬦᬂᬯᬾᬢᭂᬓᬬᬵᬢᬷᬲ᭄᭞
ᬳᬗᬶᬦᬵᬤᬺᬲ᭄ᬢᭂᬓᬫᬦ᭄ᬤ᭛

ᬅᬧᬲᬵᬤ᭄ᬬᬦ᭄ᬢᬭᬶᬓᬶᬂᬯ᭄ᬭᬾ᭞
ᬓᬶᬢᬢᬺᬱ᭄ᬡᬵᬾᬭᬶᬳᬸᬭᬶᬧ᭄ᬦ᭄ᬬ᭞
ᬢᬸᬯᬶᬢᬶᬃᬬ᭄ᬬᬓ᭄ᬫᬧᬘ᭄ᬫ᭄ᬭ᭞
ᬉᬫᭂᬦᬂᬲᬵᬳᬲᬶᬓᬗ᭄ᬓᬾ᭛

᭐ᬯ᭄ᬳᬢ᭄ᬤᭀᬬᭀᬸᬯᬦ᭄ᬢ᭄ᬯᬶᬣ᭄ᬣᬢ᭄ᬫᭀᬦ᭄ᬓᬾᬬ᭄᭛

ᬯ᭄ᬳ᭄ᬬ᭄‌ᬤᭀᬬᭀᬸᬯᬶᬲᬄᬢᭀᬓᬿᬧ᭄ᬳᬶᬫ᭄ᬦᬵᬢᬯᬸᬯᬸᬲ᭄ᬲᬂᬭᬵᬯᬡᬫᬲ᭄ᬯᬷ᭞
ᬫᬵᬢ᭄ᬬᬦᬲᬂᬩᬵᬬ᭄ᬯᬷᬢ᭄ᬫᬚᬢᬦ᭄ᬮᬾᬦ᭄᭞
ᬰᬷᬖ᭄ᬭᬫᬍᬲ᭄ᬲᬂᬫᬵᬭᬸᬢᬶᬫᭀᬚᬭ᭄᭞
ᬫᭂᬗ᭄ᬕᭂᬧᬦᬦ᭄ᬢ᭄ᬯᬵᬫ᭄ᬩᭂᬓ᭄ᬦᬶᬭᬳᬸᬫᬺᬂ᭛

ᬳᬾᬭ᭄ᬢ᭄᭛

ᬭᬵᬓ᭄ᬱᬲᬦᬵᬣᬯ᭄ᬬᬃᬣᬕᭂᬍᬗ᭄ᬢ᭞
ᬢᬦ᭄ᬳᬦᬬᬸᬓ᭄ᬢᬶᬦ᭄ᬬᬵᬦ᭄ᬢᭂᬓᬭᬶᬂᬯ᭄ᬭᬾ᭞
ᬤᬹᬢᬬᬯᬾᬓᬵᬓᬷᬓᭂᬦᬧᬵᬰ᭞
ᬢᬦ᭄ᬧᭂᬚᬳᬵᬢᬄᬯᬵᬦᬭᬤᬾᬦ᭄ᬢ᭛

ᬬᭀᬸᬲ᭄ᬳᭀᬸᬮ᭄‌ᬤ᭄ᬦᭀᬢ᭄ᬓᬶᬮ᭄ᬮᬫᭀᬦ᭄ᬓᬾᬬ᭄᭛

ᬚᬵᬢᬶᬦᬶᬓᬵᬲᬂᬤᬶᬩ᭄ᬬᬚᬬᬾᬂᬧ᭄ᬭᬂ᭞
ᬮᬚ᭄ᬚᬶᬢᬫᬾᬭᬂᬭᬶᬂᬗᬧᬮᬷᬗ᭞
ᬢᬦ᭄ᬤᬤᬶᬲᬓ᭄ᬭᭀᬥᬾᬗᬥᬫᬵᬢᬄ᭞
ᬲᭀᬮᬳᬦᬶᬂᬲᬢ᭄ᬯᬾᬦᬦᬸᬫᬵᬦ᭛

ᬮᬵᬯᬦᬶᬓᬵᬲᬂᬭᬵᬖᬯᬰᬵᬥᬸ᭞
ᬦᬶᬢ᭄ᬬᬭᬸᬫᬵᬓ᭄ᬱᬾᬂᬭᬵᬢ᭄ᬲᬶᬭᬤᬶᬩ᭄ᬬ᭞
ᬢᬃᬯᬶᬚᬶᬕᬷᬭᬶᬂᬰᬢ᭄ᬭᬸᬢᬃᬾᬮᬶᬓ᭄᭞
ᬦ᭄ᬤᬦ᭄ᬓᬶᬢᬫᬹᬃᬓ᭄ᬓᬵᬫᭀᬖᬫᬲᭂᬗ᭄ᬳᬶᬢ᭄᭛

ᬲ᭄ᬢ᭄ᬭᬷᬓᬮᬯᬦ᭄ᬫᬵᬲ᭄ᬭᬢ᭄ᬦᬯᬶᬰᬾᬱ᭞
ᬮᬪᬦᬶᬗᬧ᭄ᬭᬂᬬᬗ᭄‌ᬜ᭄ᬚᬬᬰᬢ᭄ᬭᬸ᭞
ᬬᬧ᭄ᬯᬦᬶᬓᬵᬲᬵᬥ᭄ᬬᬵᬫ᭄ᬢᬢᬦᭂᬫ᭄ᬯ᭞
ᬯᬾᬢ᭄ᬦᬶᬓᬤᬸᬳ᭄ᬓᬦ᭄ᬲᬂᬭᬖᬸᬧᬸᬢ᭄ᬭ᭛

ᬬᭀᬸᬘᭁᬲᬾᬭᬖᬸᬧᬸᬢ᭄ᬭᬲᭀᬃᬭᭀᬯ᭄᭛

ᬭᬵᬖᬯᬲᬸᬕ᭄ᬭᬷᬯᬢᬯᬦᬾᬳᬦ᭄᭞
ᬬᬢ᭄ᬧᬓᬫᬶᬢ᭄ᬭᬵᬢᬄᬲᬶᬭᬓᬵᬮᬶᬄ᭞
ᬩ᭄ᬬᬓ᭄ᬢᬲᬸᬓᬵᬂᬭᬵᬢ᭄ᬯᬺᬤ᭄ᬥ᭄ᬬᬳᬬᬸᬦ᭄ᬢ᭞
ᬳᬬ᭄ᬯᬢᬲᬦ᭄ᬤᬾᬳᬗ᭄ᬳᬢᬶᬰᬵᬦ᭄ᬢ᭛

ᬢᬸᬮ᭄ᬬᬢᬲᬶᬓ᭄ᬲᬂᬭᬵᬫᬓᬧᬷᬦ᭄ᬤ᭄ᬭ᭞
ᬰᬓ᭄ᬢᬶᬦᬶᬭᬵᬕᭃᬂᬬᬾᬓᬦᬭᬢ᭄ᬦ᭞
ᬬᬧ᭄ᬯᬢᬫᬶᬢ᭄ᬭᬩ᭄ᬬᬓ᭄ᬢᬳᬬᬸᬦ᭄ᬢ᭞
ᬳ᭄ᬬᬂᬳᬶᬫᬯᬵᬦ᭄ᬫᬵᬯᬓ᭄ᬓᬶᬢᬲᬫ᭄ᬧᬢ᭄᭛

ᬓᬵᬫᬬᬲᬵᬥ᭄ᬬᬦ᭄ᬮᬵᬪᬓᬦᬶᬱ᭄ᬝ᭞
ᬅᬃᬣᬬᬲᬵᬥ᭄ᬬᬦ᭄ᬫᬥ᭄ᬬᬫᬮᬵᬪ᭞
ᬫᬶᬢ᭄ᬭᬬᬲᬵᬥ᭄ᬬᬦᬸᬢ᭄ᬢᬫᬮᬵᬪ᭞
ᬬᬾᬓᬫᬢᬂᬦ᭄ᬬᬵᬦ᭄ᬬᭀᬕ᭄ᬬᬲᬫᬶᬢ᭄ᬭᬵ᭛

ᬱᭀᬃᬱ᭄ᬭ᭄ᬬᬾᬦ᭄‌ᬤ᭄ᬲ᭄ᬳᬶᬧ᭄᭛

᭛

ᬓ᭄ᬬᬵᬢᬶᬲᬶᬭᬾᬭᬵᬢ᭄ᬮᬓ᭄ᬱ᭄ᬫᬡᬲᬵᬥᬸ᭞
ᬰᬹᬭᬲᬶᬭᬵᬦ᭄ᬢᭂᬦ᭄ᬲᬂᬭᬖᬸᬧᬸᬢ᭄ᬭ᭞
ᬪᬓ᭄ᬢᬶᬲᬶᬭᭀᬚᬭᬶᬂᬓᬓᬲᬢ᭄ᬬ᭞
ᬢᬦ᭄ᬯᬶᬳᬗᬵᬢᬄᬫᬶᬮ᭄ᬯᬲᬫᬶᬢ᭄ᬭᬵ᭛

ᬫᬗ᭄ᬓᬦᬢᬾᬓᬂᬯᬵᬦᬭᬯᬷᬭ᭞
ᬰᬓ᭄ᬢᬶᬬᬪᬓ᭄ᬢᬷᬲᬂᬓᬧᬶᬭᬵᬚ᭞
ᬦᬵᬧᬭᬶᬘᬵᬭᬵᬲᬶᬂᬲᬧᬓᭀᬦ᭞
ᬢᬃᬯᬶᬮᬸᬫ᭄ᬫᬾᬲᬶᬂᬓᬵᬃᬬ᭄ᬬᬓᬲᬶᬤ᭄ᬥ᭛

ᬓ᭄ᬯᬿᬄᬧ᭄ᬯᬾᬓᬵᬮᬵᬪᬵᬦᬶᬗᬫᬶᬢ᭄ᬭ᭞
ᬳᬬ᭄ᬯᬢᬲᬓ᭄ᬭᭀᬥᬗ᭄ᬳᬢᬶᬰᬵᬦ᭄ᬢ᭞
ᬲᭂᬫ᭄ᬩᬳᬓᭂᬦ᭄ᬤᬾᬯᬷᬦᬶᬭᬲᬷᬢᬵ᭞
ᬲᬂᬭᬖᬸᬧᬸᬢ᭄ᬭᬵᬯ᭄ᬫ᭄ᬲ᭄ᬲᬶᬭᬳᬃᬱᬵ᭛

ᬘᭁᬮ᭄᭛

ᬭᬾᬢᬸᬭ᭄ᬦ᭄ᬳᬶᬲ᭄ᬯᬶᬱᬾᬲᬷᬢᬵ᭞
ᬣᬾᬦ᭄ᬘᬾᬃᬢ᭄ᬢᬿᬦ᭄ᬮ᭄ᬬ᭄ᬭᬖᬸᬧᬸᬢ᭄ᬭᬯᭀᬸᬮ᭄‌ᬤ᭄ᬩᬾᬳᬧ᭄ᬧ᭄ᬬ᭄᭛

ᬥᬃᬫ᭄ᬫᬮᬯᬦᬃᬣᭀᬢ᭄ᬢᬫᬓᬵᬫ᭞
ᬦ᭄ᬬᬂᬢᬶᬕᬬᬾᬓᬵᬯᬷᬫ᭄ᬲ᭄‌ᬬᬢᭂᬫᬸᬦ᭄ᬢ᭞
ᬲᭂᬱ᭄ᬝᬶᬦᬶᬗᬵᬫ᭄ᬩᭂᬓ᭄ᬩ᭄ᬬᬓ᭄ᬢᬓᬢᭂᬫ᭄ᬯ᭞
ᬬᬢ᭄ᬧ᭄ᬭᬡᬢᬵᬧᬷᬲᬂᬭᬖᬸᬧᬸᬢ᭄ᬭ᭛

ᬯᬶᬮ᭄‌ᬮ᭄ᬘᬾᬃᬢ᭄ᬢᬿᬦ᭄ᬮ᭄ᬬ᭄‌ᬘᭀᬫᬾᬢ᭄ᬭ᭄ᬯᬾ᭞
ᬇᬱ᭄ᬬᭀᬸᬲᬸᬩ᭄ᬫᬶᬢ᭄ᬢᭀᬭᬖᬸᬧᬸᬢ᭄ᬭ᭛

ᬬᭀᬕ᭄ᬬᬵᬢᬄᬲᬂᬭᬵᬖᬯᬦᬵᬣᬵ᭞
ᬢᬃᬧᬧᬟᬾᬂᬭᬵᬢ᭄‌ᬭᬶᬂᬚᬬᬰᬢ᭄ᬭᬸ᭞
ᬳ᭄ᬭᬹᬦᬶᬭᬢᬸᬗ᭄ᬕᬮ᭄ᬫᬺᬢ᭄ᬬᬸᬧᬟᬦ᭄ᬬ᭞
ᬬᬃᬧ᭄ᬭᬮᬬᬵᬓᭂᬦ᭄ᬰᬢ᭄ᬭ᭄ᬯᬦᬶᬯᬵᬃᬬ᭄ᬬ᭛

ᬦᬸᬫᬾᬭᭀᬸᬲᭀᬧ᭄ᬧᭀᬦᬾᬦ᭄‌ᬢ᭄ᬲ᭄᭛

ᬢᬵᬝᬓᬩᬵᬮᬷᬬᭀᬚᬦᬩᬵᬳᬸ᭞
ᬤᬹᬱᬡᬮᬾᬦ᭄ᬫᬵᬭᬷᬘᬯᬶᬭᬵᬥ᭞
ᬬᬾᬓᬧᭂᬚᬄᬤᬾᬲᬂᬭᬖᬸᬧᬸᬢ᭄ᬭ᭞
ᬓᬩ᭄ᬯᬢᬓᭂᬦ᭄‌ᬬᬦ᭄ᬰᬓ᭄ᬢᬶᬓᬩᬾᬄᬦ᭄ᬬ᭛

ᬢᬵᬢᬦᬶᬓᬵᬳᬾᬢ᭄ᬯᬦ᭄ᬢᬫᬲᭂᬗ᭄ᬳᬶᬢ᭄᭞
ᬬᬤ᭄ᬬᬧᬶᬦᬓ᭄ᬯᬾᬄᬭᬵᬓ᭄ᬱᬲᬰᬶᬃᬡ᭄ᬦ᭞
ᬆᬧᬦᬶᬓᬵᬯᬤ᭄ᬯᬵᬦ᭄ᬢᬬᬤᬸᬱ᭄ᬝ᭞
ᬫᬵᬢ᭄ᬬᬦᬲᬂᬭᬵᬫᬾᬓᬦᬤᭀᬦ᭄ᬬ᭛

ᬤᬾᬫᭀᬦ᭄ᬲᬸᬩ᭄ᬚᬾᬘ᭄‌ᬢ᭄ᬲ᭄ᬯᬾᬭᬾᬓᬶᬮ᭄ᬮᬾᬤ᭄᭞
ᬇᬢᬶᬲ᭄ᬩᬾᬘᭁᬲᬾᬬᭀᬸᬃᬲᬸᬩ᭄ᬚᬾᬘ᭄‌ᬢ᭄ᬲ᭄ᬯᬾᬭᬿᬶᬮᭀᬦᬾᬲ᭄‌ᬯ᭄ᬳᭀᬯᬦ᭄ᬢᬾᬤ᭄ᬢᭀᬓᬶᬮ᭄ᬮ᭄ᬭᬵᬫ᭛

ᬬᬸᬓ᭄ᬢᬶᬢ᭄ᬲ᭄ᬫᭂᬦ᭄ᬤᬾᬲᬂᬭᬖᬸᬧᬸᬢ᭄ᬭ᭞
ᬅᬃᬧ᭄ᬭᬮᬬᬵᬓᭂᬦ᭄ᬭᬵᬓ᭄ᬱᬲᬫᬹᬃᬓ᭄ᬓ᭞
ᬫᬹᬮ᭄ᬬᬵᬯᬓ᭄ᬦᬶᬂᬯᬂᬬᬭᬶᬦᬵᬓ᭄ᬱ᭞
ᬬᬾᬓᬧᬦᬵᬥ᭄ᬬᬵᬦ᭄ᬥᬃᬫ᭄ᬫᬯᬶᬰᬾᬱ᭛

ᬦᬵᬢᬯᬸᬯᬸᬲ᭄ᬲᬂᬫᬵᬭᬸᬢᬧᬸᬢ᭄ᬭ᭞
ᬭᬵᬯᬡᬫᬗ᭄ᬓᬶᬦ᭄ᬓ᭄ᬭᭀᬥᬓᬩᬵᬗᬦ᭄᭞
ᬓ᭄ᬭᭀᬥᬦᬶᬗᬵᬗᬶᬦ᭄ᬩᬚ᭄ᬭᬧᬟᬦ᭄ᬬ᭞
ᬖᬹᬃᬡ᭄ᬦᬶᬢᬫᭀᬮᬄᬢᬂᬫᬸᬓᬧᬤ᭄ᬫ᭛

ᬳᬵᬳᬥᬫᬾᬓᬶᬂᬯᬵᬦᬭᬤᬸᬱ᭄ᬝ᭞
ᬫᬸᬟᬫᬧᬸᬗ᭄ᬕᬸᬂᬢᬦ᭄ᬢᬸᬳᬸᬤᬹᬢ᭞
ᬢᬦ᭄ᬧᬢᬶᬫᭀᬚᬃᬢᬦ᭄ᬧᬢᬶᬫᭀᬮᬄ᭞
ᬤᭀᬦ᭄ᬬᬬᬤᭀᬦ᭄ᬬᬵᬢᬄᬬᬢᬤᬹᬢ᭛

ᬓᭀᬧ᭄ᬯᬬᬫᭂᬗ᭄ᬕᭂᬧ᭄ᬤᬹᬢᬳᬶᬟᭂᬧ᭄ᬫᬸ᭞
ᬭᬵᬓ᭄ᬱᬲ᭄‌ᬗ᭄ᬢᬦ᭄ᬓ᭄ᬭᬄᬰᬶᬃᬡ᭄ᬦᬬᬤᬾᬫᬸ᭞
ᬢᬦ᭄ᬧᬦᭂᬧᭂᬃᬓᭀᬦ᭄ᬭᬹᬕ᭄ᬢᬦᭂᬫᬗ᭄ᬓᬸ᭞
ᬰᬵᬲᬦᬦᬶᬂᬤᬹᬢᬦ᭄ᬤᬶᬢᬶᬦᬹᬢ᭄ᬫᬸ᭛

ᬓᭀᬧ᭄ᬯᬫᬸᬚᬷᬰᬓ᭄ᬢᬶᬦ᭄ᬬᬲᬶᬭᬵᬫ᭞
ᬲ᭄ᬯᬂᬧᬸᬚᬶᬢᬦ᭄‌ᬯ᭄ᬭᬸᬄᬭᬶᬂᬲᬧᬸᬚᬶᬦ᭄ᬫ᭄ᬯ᭞

ᬯ᭄ᬭᬸᬄᬓᬭᬶᬓᭀᬭᬶᬂᬬᭀᬚᬦᬩᬵᬳᬸ᭞
ᬤᬸᬃᬩ᭄ᬩᬮᬧᬗ᭄ᬕᬸᬄᬬᬾᬓᬦᬢᬶᬫ᭄ᬧᬂ᭞
ᬬᬾᬓᬧᭂᬚᬄᬤᬾᬦᬶᬂᬭᬖᬸᬧᬸᬢ᭄ᬭ᭞
ᬧᬵᬢᬓᬓᭀᬥᬶᬓ᭄ᬦᬶᬃᬖᬺᬡᬤᬸᬱ᭄ᬝ᭛

ᬢᬵᬝᬓᬢᬵᬢᬦ᭄ᬬᭀᬕ᭄ᬬᬬᬫᬵᬢ᭄ᬬ᭞
ᬲ᭄ᬢ᭄ᬭᬷᬢᬸᬯᬶᬮᬵᬯᬦ᭄ᬢᬦ᭄ᬧᬲᬳ᭄ᬫ᭄ᬬ᭞
ᬬᬧ᭄ᬯᬧᬶᬦᬢ᭄ᬬᬦ᭄ᬤᬾᬦᬶᬲᬶᬭᬵᬫ᭞
ᬳᬵᬄᬓᬮᬢᬦ᭄‌ᬯ᭄ᬭᬶᬂᬯᭂᬮᬲᬧᬮ᭄‌ᬯ᭄ᬗ᭛

ᬭᬢ᭄ᬦᬫᬡᬶᬓ᭄‌ᬲ᭄ᬢ᭄ᬭᬷᬮᬵᬪᬦᬶᬗᬧ᭄ᬭᬂ᭞
ᬬᬾᬓᬦᬧᬵᬚᬃᬫ᭄ᬫ᭄ᬯᬶᬭ᭄ᬬᬓᬸᬗᬹᬦᬶ᭞
ᬢᬵᬢᬦᬶᬓᬵᬤᭀᬦ᭄ᬲᬗᬪᬶᬫᬵᬦ᭞
ᬓᬷᬃᬢ᭄ᬢᬶᬬᬰᬵᬢᬄᬤᭀᬦᬶᬭᬢᬦ᭄ᬮᬾᬦ᭄᭛

ᬚᬵᬢᬶᬦᬶᬓᬵᬲᬂᬕᭃᬗᬪᬶᬫᬵᬦ᭞
ᬥᬶᬭᬢᬦᬗ᭄ᬕᬵᬬᬃᬓᬧᬟᬵᬦ᭞
ᬪᬓ᭄ᬢ᭄ᬬᬦᬶᬓᬂᬮᬾᬦ᭄ᬬᬾᬓᬦᬧᬶᬦ᭄ᬭᬶᬄ᭞
ᬬᬦ᭄ᬧ᭄ᬯᬢᬦᬗ᭄ᬕᬵᬪᬓ᭄ᬢ᭄ᬬᬧᬶᬦᬢ᭄ᬬᬦ᭄᭛

ᬦᬷᬢᬲᬶᬦᬵᬥ᭄ᬬᬵᬲᬂᬢᬸᬳᬸᬯᬷᬭ᭞
ᬰ᭄ᬭᬷᬬᬢᬢᬹᬢᬹᬢᬦ᭄ᬬᬲᬶᬦᬵᬥ᭄ᬬᬵ᭞
ᬆᬧᬦᬶᬓᬵᬩ᭄ᬯᬢ᭄ᬘᬜ᭄ᬘᬮᬫᬾᬗᬷᭌ᭄᭞
ᬬᬵᬢᬫᬢᬂᬦ᭄ᬬᬵᬦ᭄ᬢᬦ᭄‌ᬬᬲᬶᬦᬵᬥ᭄ᬬᬵ᭛

ᬳᬸᬄᬮᬮᬸᬢᬦ᭄‌ᬯ᭄ᬭᬸᬄᬭᬶᬂᬧᬭᬫᬵᬃᬣ᭞
ᬅᬦ᭄ᬥ᭄ᬬᬫᬢᬂᬦ᭄ᬬᬵᬦ᭄ᬓᬵᬤ᭄ᬪᬸᬢᬤᬾᬫᬸ᭞
ᬚᬵᬢᬶᬯᭂᬕᬶᬕ᭄ᬢᬂᬭᬵᬓ᭄ᬱᬲᬯᬷᬭ᭞
ᬥᬃᬫ᭄ᬫᬦᬶᬓᬶᬦ᭄ᬳᬷᬦᬵᬧᬭᬤᬵᬭ᭛

ᬭᬵᬫᬮᬯᬦ᭄ᬲᬸᬕ᭄ᬭᬷᬯᬬᬫᬶᬢ᭄ᬭᬦ᭄᭞
ᬬᬾᬓᭀᬚᬃᬫ᭄ᬫᬸᬦ᭄ᬫᬹᬟᬫᬧᬸᬗ᭄ᬕᬸᬂ᭞
ᬬᭀᬕ᭄ᬬᬓᬭᬶᬂᬯ᭄ᬯᬶᬮ᭄‌ᬯ᭄ᬯᬂᬯ᭄ᬭᬬᬫᬶᬢ᭄ᬭ᭞
ᬢᬦ᭄ᬧᬢᬸᬢᬶᬂᬰᬶᬮᬦ᭄ᬬᭀᬮᬄᬦ᭄ᬬ᭛

ᬯᬶᬭᬯᬶᬭᬵᬥᬵᬦᬸᬂᬫᬢᬶᬤᬾᬦ᭄ᬬ᭞
ᬢᬦ᭄ᬧᭂᬚᬳᬾᬓᬵᬓᬷᬦ᭄ᬬᬬᬢᬸᬗ᭄ᬕᬮ᭄᭞
ᬭᬵᬖᬯᬥᬹᬭ᭄ᬢ᭄ᬣᬵᬢ᭄ᬬᬦ᭄ᬢᬢᬦᬦᬾᬭᬂ᭞
ᬮᬓ᭄ᬱ᭄ᬫᬡᬬᬾᬓᬵᬦᬸᬂᬢᬸᬫᬸᬮᬸᬂᬬ᭛

ᬮᬵᬯᬦᬶᬓᬂᬫᬵᬭᬷᬘᬓᬦᬶᬱ᭄ᬝ᭞
ᬢᬦ᭄ᬲᬧᬸᬚᬶᬫ᭄ᬯᬶᬓᬂᬫᭂᬚᬳᬷᬓᬵᬫ᭄᭞
ᬓᬵᬢᬭᬬᬦ᭄ᬢᭀᬦ᭄ᬰᬢ᭄ᬭᬸᬬᬫᬾᬗᬲ᭄᭞
ᬢᬸᬮ᭄ᬬᬓᭂᬦᬲ᭄‌ᬬᬦ᭄ᬢᭀᬦᬶᬓᬦᬂᬫᭀᬂ᭛

ᬦᬸᬦᬶᬲᬾᬟᬾᬂᬓ᭄ᬯᬵᬓᭀᬦ᭄‌ᬬᬮᬸᬫᬓ᭄ᬯ᭞
ᬫᬫ᭄ᬭᬶᬳᬦᭂᬫ᭄ᬩᬄᬯᬾᬢ᭄ᬦᬶᬢᬓᬸᬢ᭄ᬦ᭄ᬬ᭞
ᬢ᭄ᬯᬂᬦ᭄ᬬᬓᬸᬦᭂᬂ‌ᬬ᭄ᬬᬃᬵᬚ᭄‌ᬜ᭄ᬗᬗ᭄ᬓᬸᬦᬮᬗ᭄ᬖ᭄ᬬ᭞
ᬬᬾᬓᬤᬸᬫᬾᬄᬦ᭄ᬬᬵᬫ᭄ᬭᬶᬄᬫ᭄ᬭᬶᬳᬯᬵᬦ᭄ᬬ᭛

ᬯ᭄ᬕᬵᬦᬭᬩᬷᬮᬷᬰᬓ᭄ᬢᬶᬬᬮᬶᬗ᭄ᬫᬸ᭞
ᬅᬦ᭄ᬤ᭄ᬬᬫᬢᬂᬦ᭄ᬬᬵᬦ᭄ᬢ᭄ᬭᬸᬲ᭄ᬧᬶᬦᬦᬄᬧ᭄ᬯ᭞
ᬬᬦ᭄ᬢᬸᬳᬸᬰᬓ᭄ᬢᬶᬲ᭄ᬬᬹᬳᬾᬓᬂᬳ᭄ᬭᬹ᭞
ᬬᬾᬓᬫᬢᬂᬦ᭄ᬬᬵᬦ᭄ᬳᬷᬦᬲᬶᬩᬵᬮᬶ᭛

ᬫᬗ᭄ᬓᬦᬢᬾᬓᬷᬧᬵᬧᬲᬶᬭᬵᬫ᭞
ᬫᬹᬃᬓ᭄ᬓᬫᬢᬷᬓᬂᬩᬵᬮᬶᬲᬶᬩᬵᬮᬷ᭞
ᬦ᭄ᬤᬦ᭄ᬲᭂᬟᭂᬗᬧ᭄ᬭᬂᬮᬵᬯᬦᬭᬶᬦ᭄ᬬ᭞
ᬳᬵᬄᬳᬳᬄᬳᭀᬳᬵᬄᬳᬶᬦᬲᬶᬭᬵᬫ᭛

ᬤᬰᬯᬤᬦᬳᬸᬯᬸᬲ᭄ᬫᭀᬚᬭ᭄᭞
ᬚ᭄ᬯᬮᬶᬢᬳᬢᬶᬦᬶᬭᬵᬦ᭄ᬓ᭄ᬭᭀᬥ᭞
ᬧᬯᬦᬲᬸᬢᬫᬍᬲ᭄ᬫᭀᬚᬭ᭄᭞
ᬳᬢᬶᬦᬶᬭᬫᬢᭂᬕᬸᬄᬥᬷᬭ᭛

ᬧᬯᬦᬵᬧᬓᬶᬢᬫᬸᬧᬯᬵᬤᬵᬓᬸ᭞
ᬭᬪᬲᬓᬬᬸᬭᬶᬗᬸᬤ᭄ᬬᬵᬦ᭞
ᬫᬓᬶᬭᬓᬶᬭᬫᬭᬂᬤᬹᬢ᭞
ᬫᬗᭂᬦᬗᭂᬦ᭄ᬫᭀᬧᬬ᭛

ᬅᬓ᭄ᬯᬶᬓᬦᬓᬶᬦᭀᬦ᭄ᬤᬹᬢ᭞
ᬮᬸᬫᬯᬤᬳᬦᬲᬂᬲᬷᬢ᭄ᬫ᭄᭞
ᬦ᭄ᬤᬦᬍᬫᭂᬳᬓᬸᬫᬗ᭄ᬭᬓ᭄ᬯ᭞
ᬯ᭄ᬭᬸᬳᬭᬶᬲᬶᬭᬵᬢᬄᬩ᭄ᬬᬓ᭄ᬢ᭛

ᬦᬳᬦᬶᬓᬦᬬᬤᭀᬦ᭄ᬓ᭄ᬯᬗ᭄ᬭᬸᬕ᭄᭞
ᬓᬬᬸᬲᬳᬦᬭᬶᬗᬸᬤ᭄ᬬᬵᬦ᭞
ᬢᬢᬕᭂᬍᬗᬢᬢᬢ᭄ᬓ᭄ᬭᭀᬥ᭞
ᬅᬧᬢᬳᬍᬧᬓᭂᬦ᭄ᬫᭀᬮᬄ᭛

ᬅᬓᬸᬫᭂᬚᬳᬷᬓᬦᬲ᭄ᬬᬓ᭄ᬱ᭞
ᬓᬮᬯᬦᬶᬓᬦᬯᬤ᭄ᬯᬵᬾᬦ᭄ᬢ᭞
ᬲᬳᬩᬮᬬᬧᭂᬚᬄᬤᬾᬗ᭄ᬓᬸ᭞
ᬓᬶᬭᬓᬶᬭᬬᬢᬶᬓᬵᬢᬦ᭄ᬮᬾᬦ᭄᭛

ᬓᬮᬯᬦᬶᬓᬓᬩᬾᬄᬫᬹᬃᬓ᭄ᬓ᭞
ᬲᬳᬦᬳᬦᬦᬶᬯᬤ᭄ᬯᬵᬦ᭄ᬢ᭞
ᬧᭂᬚᬳᬦᬬᬓᬬᭀᬕ᭄ᬬᬦ᭄ᬬ᭞
ᬲᬭᬪᬲᬦᬸᬫᬦᬓᭂᬦ᭄ᬭᬵᬢ᭄᭛

ᬅᬣᬯᬬᬢᬓᬸᬦᭂᬂᬤᭀᬦ᭄ᬓᬸ᭞
ᬫᭂᬚᬳᬶᬲᬳᬦᬦᬶᬂᬫᬹᬃᬓ᭄ᬓ᭞
ᬧ᭄ᬭᬓᬺᬢᬶᬚᬸᬕᬾᬓᬂᬫᬵᬦ᭞
ᬭᬶᬳᬢᬶᬦᬶᬓᬦᬲᬂᬥᬷᬭ᭛

ᬓᬶᬢᬢᬸᬯᬶᬫᬯᬭᬄᬗᬹᬦᬶ᭞
ᬬᬰᬚᬸᬕᬬᬢᬤᭀᬦᬶᬂᬧ᭄ᬭᬂ᭞
ᬢᬦᬳᬮᬢᬓᬭᬶᬄᬤᭀᬦ᭄ᬓᬸ᭞
ᬫᭂᬚᬳᬶᬲᬳᬦᬦᬶᬂᬫᬹᬃᬓ᭄ᬓ᭛

ᬓᬶᬢᬢᬸᬯᬶᬫᬕᬯᬾᬰᬷᬮ᭞
ᬧ᭄ᬭᬓᬺᬢᬶᬚᬸᬕᬢᬶᬦᬹᬢᬦ᭄ᬢ᭞
ᬇᬓᬗᬥᬫᬓᬭᬵᬓ᭄ᬱᬲ᭄ᬬᬦ᭄᭞
ᬬᬧᬶᬦᬓᬮᬭᬧᬦ᭄ᬤᬾᬦ᭄ᬢ᭛

ᬲ᭄ᬯᬗᬯᬭᬯᬭᬳᬶᬂᬥᬃᬫ᭄ᬫ᭞
ᬢᬓᬭᬶᬦᬬᬦᬶᬓᬂᬚᬵᬢᬶ᭞
ᬩᬮᬶᬓᬭᬶᬢᬳᬸᬭᬶᬂᬰᬵᬲ᭄ᬢ᭄ᬭ᭞
ᬕᬸᬭᬕᬟᬚᬸᬕᬫᭂᬗ᭄ᬕᭂᬧ᭄‌ᬯ᭄ᬭᬸᬄ᭛

ᬦ᭄ᬤ᭄ᬬᬢᬬᬧᬭᬫᬥᬃᬫ᭄ᬫᬦ᭄ᬢ᭞
ᬧ᭄ᬭᬓᬺᬢᬶᬬᬓᬯᭂᬓᬲ᭄ᬗᬹᬦᬶ᭞
ᬲᬢᬢᬓᬶᬢᬭᬸᬫᬵᬓ᭄ᬱᬵᬂᬭᬷᬢ᭄᭞
ᬬᬢᬢᬸᬳᬸᬢᬸᬳᬸᬢᬭᬵᬓ᭄ᬱᬲ᭄ᬬᬦ᭄᭛

ᬲᬗᬢᬧᬳᬦᬭᬶᬂᬰᬹᬦ᭄ᬬ᭞
ᬲᬶᬭᬢᬶᬓᬢᬸᬯᬶᬭᬵᬓ᭄ᬱᬦ᭄ᬢ᭞
ᬬᬤᬶᬢᬸᬳᬸᬢᬸᬳᬸᬭᬵᬓ᭄ᬱᬲ᭄ᬬᬦ᭄᭞
ᬢᬦᬶᬓᬦᬗᬫᬢᬶᬂᬭᬵᬢ᭄ᬧ᭄ᬯ᭛

ᬅᬟᬳᬥᬫᬤᬳᬢ᭄ᬫᬹᬃᬓ᭄ᬓ᭞
ᬓᬮᬶᬓᬸᬓᬶᬢᬭᬶᬚᬦ᭄ᬫᬦ᭄ᬢ᭞
ᬢᬸᬳᬕᬡᬫᬕᬯᬾᬧᬵᬧ᭞
ᬭᬶᬳᬮᬳᬬᬸᬦᬶᬚᬵᬢᬶᬦ᭄ᬢ᭛

ᬅᬓᬸᬫᬸᬚᬭᬶᬓᬶᬢᬵᬫᬶᬢ᭄ᬭᬵᬫ᭄᭞
ᬓᬮᬯᬦᬶᬓᬦᬲᬗ᭄ᬡ᭄ᬭᬵᬫ᭞
ᬢᬢᬫᬶᬢᬸᬳ᭄ᬯᬮᬄᬫᬹᬟ᭞
ᬢᬸᬳᬸᬢᬸᬳᬸᬢᬳᬸᬭᬶᬂᬧᬵᬧ᭛

ᬩ᭄ᬬᬲᬦᬮᬯᬦᬶᬓᬂᬰᬷᬮ᭞
ᬬᬫᬧᬲᬮᬳᬦᬷᬫ᭄ᬮᬶᬗ᭄ᬢ᭞
ᬢᬸᬳᬸᬦᬶᬓᬦᬵᬧᬦ᭄ᬫᬹᬃᬓ᭄ᬓ᭞
ᬢᬫᬢᬗᬗᭂᬦᬗᭂᬦ᭄ᬥᬃᬫ᭄ᬫ᭛

ᬮᬯᬦᬶᬓᬲᬶᬯᬶᬭᬵᬥᬵᬫ᭄ᬓ᭄ᬬ᭞
ᬲᬗᬢᬧᬬᬯᬶᬦᬶᬖ᭄ᬦᬦ᭄ᬬ᭞
ᬬᬧᬶᬦᭂᬚᬳᬦᬶᬭᬂᬭᬵᬫ᭞
ᬭᬶᬳᬢᬶᬦᬶᬭᬧᬶᬢᬦ᭄ᬓ᭄ᬭᭀᬥ᭛

ᬲᬨᬮᬲᬶᬭᬲᬶᬯᬶᬦ᭄ᬮᬶᬗ᭄ᬓᬸ᭞
ᬳᬢᬶᬦᬶᬭᬫᬸᬤᬶᬢᬷᬭᬶᬂᬭᬵᬢ᭄᭞
ᬲᬗᬢᬧᬧᬶᬦᬭᬶᬢ᭄ᬭᬵᬦᬦ᭄᭞
ᬲ᭄ᬨᬝᬶᬓᬧᬟᬦᬶᬓᬂᬘᬶᬢ᭄ᬢ᭛

ᬓᬮᬯᬦᬶᬓᬲᬶᬫᬵᬭᬶᬘ᭞
ᬬᬦᬧᬲᬮᬳᬤᬾᬦᬶᬂᬳ᭄ᬭᬹ᭞
ᬢᬸᬯᬶᬬᬤᬤᬶᬓᬶᬤᬂᬫᬵᬬ᭞
ᬫᬲᬲᬭᬦᬮᬬᬹᬫᬾᬗᬲ᭄᭛

ᬧᬸᬦᬭᬧᬶᬓᬧᬶᬲᬦ᭄ᬤᬾᬲᬂ᭞
ᬭᬖᬸᬲᬸᬢᭀᬫᬦᬄᬧ᭄ᬬᬄᬦ᭄ᬬ᭞
ᬲ᭄ᬬᬧᬢᬭᬢᬸᬯᬦᬾᬄᬰᬓ᭄ᬢ᭄ᬬ᭞
ᬦᬸᬗᬫᬦᬳᬓᬶᬤᬂᬫᬵᬫ᭄ᬬ᭛

ᬓᬶᬢᭀᬫᬸᬧᭂᬢᬶᬓᬂᬩᬵᬮᬷ᭞
ᬅᬧᬓᬶᬢᬫᬮᬸᬧᬵᬦ᭄ᬰᬓ᭄ᬢᬶ᭞
ᬳᬦᬫᬭᬬᬳᬸᬯᬸᬲ᭄ᬫᬹᬃᬘ᭄ᬘ᭞
ᬇᬦᬧᬶᬢᬦᬶᬓᬦᬂ‌ᬩ᭄ᬫ᭄ᬮᬷ᭛

ᬦ᭄ᬤᬓᬘᬭᬶᬢᬋᬗᭃᬦ᭄ᬢᬾᬓᬶ᭞
ᬧ᭄ᬭᬣᬫᬲᭂᬟᭂᬗᬶᬓᬂᬩᬵᬫ᭄ᬮᬷ᭞
ᬫᬚᬧᬬᬭᬶᬓᬦᬂᬲᬦ᭄ᬥ᭄ᬬᬵ᭞
ᬧᬶᬚᬾᬭᬸᬫᬗᭂᬦᬗᭂᬦ᭄ᬲᬂᬳ᭄ᬬᬂ᭛

ᬓᬣᬫᬧᬶᬳᬦᬢᬾᬓᬶᬯ᭄ᬯᬂ᭞
ᬓᬤ᭄ᬬᬬᬸᬬᬸᬢᬗᬦ᭄ᬬᬵᬓ᭄ᬯᬾᬄ᭞
ᬫᬗᬯᬭᬬᬫᬳᬵᬫᭂᬤᬶ᭞
ᬭᬶᬲᬶᬭᬲᬗᬚᬧᬵᬫᬹᬚᬵ᭛

ᬢᭂᬓᬫᬫᭂᬍᬕᬶᬓᬂᬤᬸᬱ᭄ᬝ᭞
ᬫᬫᬭᬶᬫᬶᬲᬶᬭᬶᬲᬂᬲᬵᬥᬸ᭞
ᬓᬤᬶᬢᬸᬳᬸᬬᬫᬳᬵᬰᬓ᭄ᬢ᭄ᬬ᭞
ᬕᬸᬭᬕᬟᬚᬸᬕᬬᬵᬲᬫ᭄ᬧᬬ᭄᭛

ᬲᭂᬟᭂᬗᬫᭂᬍᬕᬶᬓᬂᬤᬸᬱ᭄ᬝ᭞
ᬤᬤᬶᬬᬾᬦᬧᬶᬢᬦ᭄ᬫᭀᬲᬄ᭞
ᬲᬕᬶᬮᬫᬢ᭄ᬬᬮᬄᬫᭀᬧᭂᬓ᭄᭞
ᬲ᭄ᬬᬧᬢᬓᬸᬦᭂᬗᬶᬓᬂᬢᬦ᭄‌ᬯ᭄ᬭᬸᬄ᭛

ᬤᬰᬫᬸᬓᬬᬫᬢᬂᬦ᭄ᬬᬰᬵᬦ᭄ᬢᬘᬶᬢ᭄ᬢᬵ᭞
ᬢᬢᬢᬸᬓᬭᬮᬯᬦ᭄ᬪᬝᬵᬭᬭᬵᬫ᭞
ᬫᬭᬢᬦᭂᬫᬸᬯᬶᬪᬹᬢᬶᬬᬵᬧ᭄ᬭᬫᬾᬬ᭞
ᬬᬢᬢᬸᬓᬭᬓᬶᬢᬧ᭄ᬭᬮᬵᬬ‌ᬍᬗ᭄ᬓᬵ᭛

ᬭᬖᬸᬲᬸᬢᬬᬦᬳᬦ᭄ᬲᬶᬯᬶᬦ᭄ᬢᬦᬵᬣᬵ᭞
ᬚᬦᬓᬲᬸᬢᬢᬢᬸᬮ᭄ᬬᬤᬾᬯᬢᬵᬦ᭄ᬢ᭞
ᬯᬮᬸᬬᬓᭂᬦᬭᬶᬲᬂᬦᬭᬾᬦ᭄ᬤ᭄ᬭᬭᬵᬫ᭞
ᬓᬦᬓᬫᬡᬶᬯᬯᬦ᭄ᬲᬳᬧ᭄ᬭᬡᬫ᭄ᬬ᭛

ᬧᬯᬦᬲᬸᬢᬦᬳᬦ᭄ᬯᬸᬯᬸᬲ᭄ᬦᬶᬭᭀᬚᬭ᭄᭞
ᬅᬢᬶᬰᬬᬲᬶᬭᬦᬶᬃᬪᬬᭂᬂᬲ᭄ᬯᬘᬶᬢ᭄ᬢ᭞
ᬫᬭᬸᬢᬶᬬᬫᬧᭂᬟᭂᬲ᭄ᬯᬮᬶᬂᬦᬶᬭᬵᬮᭀᬦ᭄᭞
ᬭᬶᬳᬋᬧᬶᬩᬮᬫᬦ᭄ᬢ᭄ᬭᬶᬭᬵᬓ᭄ᬱᬲᬵᬓ᭄ᬯᬾᬄ᭛

ᬤᬰᬫᬸᬓᬫᬕᬮᬓ᭄ᬫᬤᭂᬕ᭄ᬲᬶᬭᬵᬕ᭄ᬮᬶᬲ᭄᭞
ᬢᬸᬤᬶᬗᬶᬢᬧᬯᬦᬵᬢ᭄ᬫᬚᬾᬓᬶᬯ᭄ᬫ᭄ᬢᬄ᭞
ᬪ᭄ᬭᬸᬓᬸᬝᬶᬓᬸᬝᬶᬮᬪᬷᬱᬡᬂᬫᬸᬓᬵᬩᬂ᭞
ᬓᬤᬶᬤᬸᬫᬶᬮᬳᬶᬓᬵᬯᬸᬮᬢ᭄ᬦᬶᬭᬵᬘᬺᬂ᭛

ᬯ᭄ᬭᬬᬧᬦᬭᬓᬥᬶᬓ᭄ᬮᬸᬮᬸᬬ᭄‌ᬦ᭄ᬬᬫᭀᬚᬭ᭄᭞
ᬓᬤᬶᬫᬗᬚᬧᬚᬧ᭄ᬯᬸᬯᬸᬲ᭄ᬦ᭄ᬬᬚᬜ᭄ᬚᬦ᭄᭞
ᬅᬧᬸᬲᬶᬧᬳᬢᭂᬕᬸᬳᬶᬓᬹᬦ᭄ᬬᬢᬸᬦ᭄ᬯᬶ᭞
ᬧ᭄ᬭᬶᬲᬓᬶᬢᬶᬢᬳᬢᬶᬦ᭄ᬬᬯᭂᬄᬲᬭᬦ᭄‌ᬢ᭄ᬫᬾ᭛

ᬤᬰᬯᬤᬦᬳᬸᬯᬸᬲ᭄ᬦᬶᬭᭀᬚᬃᬫᬤᭂᬕ᭄ᬢᬾᬓᬦᬂᬭᬵᬓ᭄ᬱᬲ᭞
ᬳᬦᬵᬮᬮᬗᬓᬶᬂᬧᬫᬸᬗ᭄ᬓᬸᬲ᭄ᬦ᭄ᬬᬭᬷᬓᬹᬦᬶᬭᬂᬫᬵᬫ᭄ᬭᬸᬢᬶ᭞
ᬅᬧᬸᬲᬶᬢᬤᬮᬸᬯᬂᬮᬯᬦ᭄ᬩ᭄ᬯᬢ᭄ᬓᭂᬮᬶᬂᬓᬸᬲ᭄ᬬᬭᬫ᭄ᬯᬂᬚᬫᬂ᭞
ᬅᬲᬶᬗᬲᬶᬗᬦᬶᬧᬶᬲ᭄ᬤᬶᬮᬄᬦ᭄ᬬᬵᬳᬗᬦ᭄‌ᬦ᭄ᬤᬦ᭄ᬩᭂᬩᭂᬤ᭄ᬦ᭄ᬬᬵᬧᬕᭂᬄ᭛

ᬓ᭄ᬭᬫᬳᬸᬯᬸᬲᬶᬦᬧᬸᬲ᭄ᬧ᭄ᬯᬬᬤ᭄ᬬᬸᬲ᭄ᬢᬭᬶᬂᬢᬿᬮᬮᬵᬯᬦ᭄ᬫᬶᬜᬓ᭄᭞
ᬢᭂᬓᬗᬫᬯᬲᬸᬮᬸᬳᬸᬫᬗ᭄ᬲᭃᬲᭂᬲᭃᬓ᭄ᬲᬵᬳᬲᬵᬗᭂᬫ᭄ᬩᬸᬮᬶ᭞
ᬧᬟᬢᬦᬦᬸᬫᬦᬵᬦ᭄ᬧᬦᬸᬦ᭄ᬯᬷᬫᬸᬭᬸᬩ᭄ᬢᬾᬓᬦᬾᬓᬹᬦᬶᬭ᭞
ᬓᬕᬶᬭᬶᬕᬶᬭᬶᬤᬶᬮᬄᬦ᭄ᬬᬢᬾᬚᬦ᭄ᬬᬫᬪ᭄ᬭᬵᬲᬶᬦᬂᬮᭀᬃᬓᬶᬤᬸᬮ᭄᭛

᭛ᬤᬡ᭄ᬟᬓ᭛᭝᭑᭑᭟᭑
 ⏑ ⏑ ⏑ | ⏑ ⏑ ⏑ | [ – ⏑ – ] × ᭒᭙᭝᭙᭓

ᬅᬣᬲᭂᬟᭂᬗᬸᬫᬸᬭᬸᬩ᭄‌ᬇᬓᬹᬲᬂᬳᬦᬹᬫᬵᬦᬸᬫᬗ᭄ᬓᬓ᭄ᬢᬶᬓᬵᬯᬓ᭄ᬦᬶᬭᬵᬕᭃᬂᬕᬸᬦᬸᬂᬫᬾᬭᬸᬢᬸᬮ᭄ᬬᬵᬦᬦᬵᬂᬦᬵᬕᬧᬵᬰᬵᬧᬲᬄᬲᬵᬓ᭄ᬧᬲᬵᬢᬸᬲ᭄ᬢᬢᬰ᭄ᬰᬶᬃᬡ᭄ᬦᬭᬫ᭄ᬧᬸᬂᬧᭂᬕᬢ᭄ᬤᬾᬦᬶᬓᬵᬩᬵᬳᬸᬲᬂᬩᬵᬬᬸᬧᬸᬢ᭄ᬭᭀᬫᭂᬲᬢ᭄ᬰᬷᬖ᭄ᬭ‌ᬆᬓᬵᬰᬕᬵᬫᬷᬫᬶᬭᬶᬃᬢᬵᬗᬗᬶᬦ᭄ᬖᭀᬭᬬᬵᬖᬹᬃᬡ᭄ᬦᬶᬢᬵᬤᬺᬲ᭄‌ᬭᬶᬯᬸᬢ᭄ᬧᬵᬢᬳᬸᬫ᭄ᬬᬸᬲ᭄ᬫᬸᬲᬸᬲ᭄ᬬᭀᬫᭂᬍ‌ᬓ᭄ᬢᬂ‌ᬍᬩᬸ᭞

᭛ᬤᬡ᭄ᬟᬓ᭛᭝᭑᭑᭟᭒
 ⏑ ⏑ ⏑ | ⏑ ⏑ ⏑ | [ – ⏑ – ] × ᭒᭘᭝᭙᭐

ᬓᬤᬶᬢ‌ᬇᬦᬸᬩᬸᬩᬦ᭄‌ᬬᬫᬗ᭄ᬓᬶᬦ᭄ᬫᬸᬭᬸᬩ᭄ᬢᬾᬓᬦᬾᬓᬹᬦᬶᬭᬵᬧᬦ᭄ᬓᬢᬹᬩ᭄ᬤᬾᬦᬶᬓᬂᬩᬵᬬᬸᬩᬚ᭄ᬭᬾᬲᭂᬟᭂᬂᬦ᭄ᬬᬵᬭᬶᬩᭂᬃᬢᬸᬮ᭄ᬬᬲᬂᬳ᭄ᬬᬂ‌ᬍᬫᬄᬫᬗ᭄ᬮᬬᬂᬫ᭄ᬯᬂ‌ᬅᬧᬸᬬ᭄‌ᬓ᭄ᬬᬵᬢᬶᬓᬵᬮᬵᬕ᭄ᬦᬶᬭᭀᬤ᭄ᬭᬵᬃᬤᬸᬦᬸᬂᬢᬂ‌ᬉᬫᬄᬗ᭄ᬓᬵᬭᬶᬗᬦ᭄ᬢᬄᬧᬸᬭᬵᬧᬹᬃᬯ᭄ᬯᬭᬹᬧᬦ᭄ᬬᬲᬰ᭄ᬭᬷᬲᬰᭀᬪᬵᬬᬢᬾᬓᬵᬦ᭄ᬢᬶᬦᬸᬦ᭄ᬯᬦ᭄ᬦᬶᬭᬵᬦᬾᬓᬯᬃᬡ᭄ᬦᬦ᭄ᬬᬦᬵᬦᬵᬯᬶᬥ᭛

᭛ᬤᬡ᭄ᬟᬓ᭛᭝᭑᭑᭟᭓
 ⏑ ⏑ ⏑ | ⏑ ⏑ ⏑ | [ – ⏑ – ] × ᭒᭙᭝᭙᭓

ᬧᬟᬫᬓᬧᬭᬸᬧᬸᬄᬗᬧᬸᬬ᭄‌ᬬᬦ᭄ᬤᬶᬮᬄᬭᬶᬂ‌ᬉᬫᬄᬓᬧ᭄ᬯᬋᬫ᭄ᬧᬓ᭄ᬋᬫᬸᬓ᭄ᬫᬗ᭄ᬓᬦᬂᬫᬡ᭄ᬟᬧᬵᬧᬦ᭄ᬧᬋᬂᬬᬦ᭄ᬓᬢᬸᬦ᭄ᬯᬦ᭄ᬲᬓᬦ᭄ᬬᭀᬫᬓᬶᬦ᭄ᬯᬺᬤ᭄ᬥᬶᬢᬾᬓᬂ‌ᬅᬧᬸᬬ᭄‌ᬉᬚ᭄ᬯᬮᬵᬮᭀᬮᬓᬸᬫ᭄ᬮᬩ᭄ᬤᬶᬮᬄᬦ᭄ᬬᬮᬗᬶᬢ᭄ᬦᬶᬃᬪᬬᬵᬢᬄᬫᬦᬄᬲᬂᬳᬦᬹᬫᬵᬦ᭄ᬫᬸᬮᬢ᭄ᬓᬵᬤ᭄ᬪᬸᬢᬾᬓᬂᬯᬢᭂᬓ᭄ᬭᬵᬓ᭄ᬱᬲᬾᬲᭀᬃᬓᬲᭀᬭᬦ᭄ᬓᬰᬹᬭᬦ᭄ᬓᬯᬷᬭᬦ᭄ᬓᬥᬷᬭᬦ᭄ᬢᬸᬯᬶ᭞

᭛᭛
 – – ⏑ – ⏑ ⏑ ⏓ ᭝᭗

ᬢᬾᬓᬂ‌ᬅᬧᬸᬬ᭄‌ᬉᬚ᭄ᬯᬮᬵ

᭛᭛᭝᭑᭑᭟᭓~~~~ᬘᬢᬢᬦ᭄ᬧᬾᬃᬩ᭄ᬩᬿᬓᬦ᭄

ᬧᬟᬫᬓᬧᬭᬸᬧᬸᬄᬗᬧᬸᬬ᭄‌ᬬᬦ᭄ᬤᬶᬮᬄᬭᬶᬗᬸᬫᬄᬓᬧ᭄ᬯᬋᬫ᭄ᬧᬓ᭄ᬋᬫᬸᬓ᭄ᬫᬗ᭄ᬓᬦᬂᬫᬡ᭄ᬟᬧᬵᬧᬦ᭄ᬧᬋᬂᬬᬦ᭄ᬓᬢᬸᬦ᭄ᬯᬦ᭄ᬲᬓᬦ᭄ᬬᭀᬫᬓᬶᬦ᭄ᬯᬺᬤ᭄ᬥᬶᬢᬾᬓᬗᬧᬸᬬᬸᬚ᭄ᬯᬮᬵᬮᭀᬮᬓᬸᬫᭂᬮᬩ᭄ᬤᬶᬮᬄᬦ᭄ᬬᬮᬗᬶᬢ᭄ᬦᬶᬃᬪᬬᬵᬢᬄᬫᬦᬄᬲᬂᬳᬦᬹᬫᬵᬦ᭄ᬫᬸᬮᬢ᭄ᬓᬵᬤ᭄ᬪᬸᬢᬾᬓᬂᬯᬢᭂᬓ᭄ᬭᬵᬓ᭄ᬱᬲᬾᬲᭀᬃᬓᬲᭀᬭᬦ᭄ᬓᬰᬸᬭᬦ᭄ᬓᬯᬷᬭᬦ᭄ᬓᬥᬶᬭᬦ᭄ᬢᬸᬯᬶ᭞

ᬚᬤᬶ

ᬧᬟᬫᬓᬧᬭᬸᬧᬸᬄᬗᬧᬸᬬ᭄‌ᬬᬦ᭄ᬤᬶᬮᬄᬭᬶᬗᬸᬫᬄᬓᬧ᭄ᬯᬋᬫ᭄ᬧᬓ᭄ᬋᬫᬸᬓ᭄ᬫᬗ᭄ᬓᬦᬂᬫᬡ᭄ᬟᬧᬵᬧᬦ᭄ᬧᬋᬂᬬᬦ᭄ᬓᬢᬸᬦ᭄ᬯᬦ᭄ᬲᬓᬦ᭄ᬬᭀᬫᬓᬶᬦ᭄ᬯᬺᬤ᭄ᬥᬶᬢᬾᬓᬗᬧᬸᬬᬸᬚ᭄ᬯᬮᬵᬮᭀᬮᬓᬸᬫ᭄ᬮᬩ᭄ᬤᬶᬮᬄᬦ᭄ᬬᬮᬗᬶᬢ᭄ᬦᬶᬃᬪᬬᬵᬢᬄᬫᬦᬄᬲᬂᬳᬦᬹᬫᬵᬦ᭄ᬫᬸᬮᬢ᭄ᬓᬵᬤ᭄ᬪᬸᬢᬾᬓᬂᬯᬢᭂᬓ᭄ᬭᬵᬓ᭄ᬱᬲᬾᬲᭀᬃᬓᬲᭀᬭᬦ᭄ᬓᬰᬸᬭᬦ᭄ᬓᬯᬷᬭᬦ᭄ᬓᬥᬶᬭᬦ᭄ᬢᬸᬯᬶ᭞

᭛ᬤᬡ᭄ᬟᬓ᭛᭝᭑᭑᭟᭔
 ⏑ ⏑ ⏑ | ⏑ ⏑ ⏑ | [ – ⏑ – ] × ᭒᭙᭝᭙᭓

ᬧᬟᬢᬬᬫᬸᬢᬸᬢᬸᬂᬢᬸᬢᬸᬓ᭄ᬦ᭄ᬬᬵᬦ᭄ᬓᬕᭃᬫᬦ᭄ᬓᬧᬹᬳᬦ᭄ᬢᬸᬫᭂᬗ᭄ᬳᬵᬫ᭄ᬢᬓᬸᬢ᭄‌ᬦ᭄ᬢᭀᬦ᭄ᬓᬟᬢ᭄ᬯᬦ᭄ᬓᬢᬸᬦ᭄ᬯᬦ᭄ᬓᬸᬢᬸᬕ᭄ᬢᬂ‌ᬅᬧᬸᬬ᭄ᬮᭀᬃᬓᬶᬤᬸᬮ᭄ᬓᬵᬮᬫᬺᬢ᭄ᬬᬹᬧᬫᬦ᭄ᬬᭀᬫᬮᬤ᭄ᬢᬦ᭄ᬤᬶᬮᬄᬢᬸᬮ᭄ᬬᬢᬾᬮᬢ᭄ᬦ᭄ᬬᬫᭀᬮᬄᬫᭂᬍ‌ᬓ᭄ᬢᬂᬓᬸᬓᬸᬲ᭄‌ᬅᬃᬤ᭄ᬥᬫᬯ᭄ᬬᬂᬯ᭄ᬬᬗᬾᬓᭂᬮ᭄ᬚᬶᬓᬾᬮ᭄ᬬᬾᬓᬭᬫ᭄ᬩᬸᬢ᭄ᬦᬶᬢᭂᬡ᭄ᬟᬲ᭄ᬦ᭄ᬬᬭᭀᬤ᭄ᬭᬵᬦ᭄ᬓᬢᭀᬦ᭄ᬓᬵᬢᬭᬂᬭᬵᬓ᭄ᬱᬲᬵᬖᬹᬃᬡ᭄ᬦᬶᬢᬵᬯᬹᬳᬸᬫᬸᬂ᭛

᭛ᬤᬡ᭄ᬟᬓ᭛᭝᭑᭑᭟᭕
 ⏑ ⏑ ⏑ | ⏑ ⏑ ⏑ | [ – ⏑ – ] × ᭒᭙᭝᭙᭓

ᬢ᭄ᬭᬶᬧᬸᬭᬧᬸᬭᬫᬸᬭᬸᬩ᭄ᬢᬶᬦᬸᬦ᭄ᬯᬦ᭄ᬪᬝᬵᬭᬾᬰ᭄ᬯᬭᬵᬦᬸᬂᬧᬟᬦ᭄ᬬᬵᬦ᭄ᬢᭂᬜᬸᬄᬢᬂ‌ᬉᬫᬄᬫᬵᬲ᭄‌ᬬᬫᬲ᭄ᬬᬹᬄᬫᬲᬵᬓ᭄ᬢᬂᬲᬓᬵᬕᭃᬂᬫᬡᬶᬓ᭄ᬩᬚ᭄ᬭᬩᬚ᭄ᬭᭀᬧᬫᬦ᭄ᬬᬵᬦ᭄ᬫᬓᬲ᭄ᬓᬵᬲ᭄ᬬᬲᬶᬄᬢᬾᬓᬦᬵᬗᬧ᭄ᬲᬭᬷᬭᬶᬂᬧᬸᬭᬵᬧᬹᬃᬯ᭄ᬯᬬᬃᬢᭀᬦᬧᬸᬬ᭄‌ᬓᬧ᭄ᬯᬢᬾᬓᬵᬕᬸᬧᬸᬬ᭄‌ᬓ᭄ᬯᬾᬄᬓᬧᭃᬬᭂᬄᬕᭂᬬᬸᬄᬬᬦ᭄ᬓᬬᬸᬄᬓᬾᬦᬶᬘᬾᬝᬶᬦ᭄ᬬᬫᬗ᭄ᬮᬸᬄ‌ᬉᬫᬗ᭄ᬕᬸᬄᬳᬸᬬᬂᬬᬵᬗ᭄ᬮᬶᬳ᭞

᭛᭛᭝᭑᭑᭟᭕~~~~ᬘᬢᬢᬦ᭄ᬧᬾᬃᬩ᭄ᬩᬿᬓᬦ᭄

ᬢ᭄ᬭᬶᬧᬸᬭᬧᬸᬭᬫᬸᬭᬸᬩ᭄ᬢᬶᬦᬸᬦ᭄ᬯᬦ᭄ᬪᬝᬵᬭᬾᬰ᭄ᬯᬭᬵᬦᬸᬂᬧᬟᬦ᭄ᬬᬵᬦ᭄ᬢᭂᬜᬸᬄᬢᬗᬸᬫᬄᬫᬵᬲ᭄‌ᬬᬫᬲ᭄ᬬᬹᬄᬫᬲᬵᬓ᭄ᬢᬂᬲᬓᬵᬕᭃᬂᬫᬡᬶᬓ᭄ᬩᬚ᭄ᬭᬩᬚ᭄ᬭᭀᬧᬫᬦ᭄ᬬᬵᬦ᭄ᬫᬓᬲ᭄ᬓᬵᬲ᭄ᬬᬲᬶᬄᬢᬾᬓᬦᬵᬗᬧ᭄ᬲᬭᬷᬭᬶᬂᬧᬸᬭᬵᬧᬹᬃᬯ᭄ᬯᬬᬃᬢᭀᬦᬧᬸᬬ᭄‌ᬓᬧ᭄ᬯᬢᬾᬓᬵᬕᬸᬧᬸᬬ᭄‌ᬓ᭄ᬯᬾᬄᬓᬧᭂᬬᭂᬄᬕᭂᬬᬸᬄᬬᬦ᭄ᬓᬬᬸᬄᬓᬾᬦᬶᬘᬾᬝᬶᬦ᭄ᬬᬫᬗ᭄ᬮᬸᬳᬸᬫᬗ᭄ᬕᬸᬄᬳᬸᬬᬂᬬᬵᬗ᭄ᬮᬶᬄ᭞

ᬚᬤᬶ

ᬢ᭄ᬭᬶᬧᬸᬭᬧᬸᬭᬫᬸᬭᬸᬩ᭄ᬢᬶᬦᬸᬦ᭄ᬯᬦ᭄ᬪᬝᬵᬭᬾᬰ᭄ᬯᬭᬵᬦᬸᬂᬧᬟᬦ᭄ᬬᬵᬦ᭄ᬢᭂᬜᬸᬄᬢᬗᬸᬫᬄᬫᬵᬲ᭄‌ᬬᬫᬲ᭄ᬬᬹᬄᬫᬲᬵᬓ᭄ᬢᬂᬲᬓᬵᬕᭃᬂᬫᬡᬶᬓ᭄ᬩᬚ᭄ᬭᬩᬚ᭄ᬭᭀᬧᬫᬦ᭄ᬬᬵᬦ᭄ᬫᬓᬲ᭄ᬓᬵᬲ᭄ᬬᬲᬶᬄᬢᬾᬓᬦᬵᬗᬧ᭄ᬲᬭᬷᬭᬶᬂᬧᬸᬭᬵᬧᬹᬃᬯ᭄ᬯᬬᬃᬢᭀᬦᬧᬸᬬ᭄‌ᬓᬧ᭄ᬯᬢᬾᬓᬵᬕᬸᬧᬸᬬ᭄‌ᬓ᭄ᬯᬾᬄᬓᬧᭂᬬᭂᬄᬕᭂᬬᬸᬄᬬᬦ᭄ᬓᬬᬸᬄᬓᬾᬦᬶᬘᬾᬝᬶᬦ᭄ᬬᬫᬗ᭄ᬮᬸᬳᬸᬫᬗ᭄ᬕᬸᬄᬳᬸᬬᬂᬬᬵᬗ᭄ᬮᬶᬳ᭞

᭛ᬤᬡ᭄ᬟᬓ᭛᭝᭑᭑᭟᭖
 ⏑ ⏑ ⏑ | ⏑ ⏑ ⏑ | [ – ⏑ – ] × ᭓᭐᭝᭙᭖

ᬢᬮᬕᬢᬮᬕᬭᬶᬂᬓᬟᬢ᭄ᬯᬦ᭄ᬯᬶᬦᬢ᭄ᬯᬦ᭄‌ᬬᬤᬾᬦᬶᬂᬫᬡᬶᬓ᭄ᬘᬦ᭄ᬤ᭄ᬭᬓᬵᬦ᭄ᬢᬾᬤᬗᬹᬦ᭄ᬤᬦ᭄ᬫᭂᬦᬾᬰᬸᬱ᭄ᬓᬬᬵᬲᬵᬢ᭄‌ᬬᬓᬾᬲᭂᬧ᭄ᬲᭂᬓᬃᬦᬶᬂ‌ᬅᬰᭀᬓᬵᬗᬲᬸᬢ᭄‌ᬬᬦ᭄ᬓᬲᬹᬩᬦ᭄ᬧᬦᬲ᭄ᬭᬹᬓ᭄ᬱᬲᬓ᭄ᬯᬾᬄᬦ᭄ᬬᬬᬵᬓᬶᬂᬫᬓᬶᬗ᭄ᬓᬶᬂᬫᬦᬸᬓ᭄ᬦ᭄ᬬᬵᬦᬗᬶᬲ᭄ᬫᭀᬦᬶᬓᭀᬮᬵᬳᬮᬵᬯᬹᬯᬮᬵᬘᬓ᭄ᬭᬯᬵᬓᬵᬕᭂᬮᬵᬦᬂᬧᭂᬮᬸᬂᬳᬗ᭄ᬲᬫᬵᬰᬵᬲᬰᭀᬓᬵᬲ᭄ᬯᬭᬵᬲᬹ‌ᬇᬓᬂᬲᬵᬭᬲ᭛

᭛᭛

ᬅᬧ᭞‌ᬅᬧ᭞‌ᬅᬧ᭞‌ᬒᬁ‌ᬅᬯᬶᬖ᭄ᬦᬫᬵᬲ᭄ᬢᬸ
ᬓᬫᬦᬵᬓᬸ
ᬢᬦ᭄‌ᬮ᭄ᬯᬶᬃᬜ᭄‌ᬚ᭄ᬮᭀᬂ